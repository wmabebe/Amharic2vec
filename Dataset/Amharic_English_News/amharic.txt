ጠ/ሚ መለስ ዜናዊ "ጦርነት ኳስ ጨዋታ አይደለም!" አሉ
ሰሞኑን በሕወሓት/ኢሕአዴግ ግምገማ ውስጥ ዋነኛው የግምገማ በትር ያረፈው በጠ/ሚ መለስ ዜናዊ ላይ መሆኑ ተደጋግሞ እየተሰማ ነው።
ከዚሁ ጋር ተያይዞ የጠ/ሚንስትሩ ጋርዶች በሌሎች መቀየራቸው፣  ከአቶ መለስ ዜናዊ ጋር የሚያገናኙ የቤተ መንግሥት የስልክ ግንኙነቶች መቋረጣቸው በሰፊው እየተነገረ ሲሆን፣ማንኛውንም የወቅቱን ጉዳይ አስመልክቶ መነጋገር የሚቻለው ከውጭ ጉዳይ ሚ/ር መ/ቤት ጋር መሆኑ ታውቋል።
አቶ መለስ ዜናዊ በዚህ ሁኔታ ውስጥ መሆናቸው እየተነገረ ባለበት ወቅት ነው ከአሜሪካ ሬዲዮ ጋር ቃለ ምልልስ ያደረጉት።
በቃለ ምልልሱም ወቅት በሕወሓት አመራር አካል የኤርትራን ጥያቄ ልዩነት ነበር ይባላል።
ለዘብተኞች እና ወግ አጥባቂዎች ለኤርትራ መንግሥት በሚሰጠው ልዩ ግንኙነት (ስፔሻል ፌቨር) የተነሳ የተካረሩ ልዩነቶች ነበሩ ይባላል።
ይህ ምን ያህል እውነት ነው? ለሚለው ጥያቄ፣ በተለይም በሕወሓት አመራር አካላት ውስጥ ስለተፈጠረው ልዩነት በኢህአዴግ ውስጥም ሆነ በሕወሓት ላይ የአመለካከት ለውጦች አልነበሩም፣ሊኖሩም አይችሉም በማለት የሚሰነዘረውን የግምገማ ሃሳብ ከሞላ ጐደል ውድቅ አድርጐታል።
አቶ መለስ ከፕ/ት ኢሣያስ አፈወርቂ ጋር ስላላቸው ግንኙነት ተጠይቀው ሲመልሱ " ... ደስ የማይሉ አንዳንድ ባህርያት የማይበትና የምገነዘብበት ሁኔታ የነበረ ቢሆንም ... የእብሪትና በህዝብ እድልና በህዝብ ጥቅም ላይ ቁማር የመጫወት እርምጃ ይወስዳሉ የሚል ግምት አልነበረኝም።
በርግጥ የእምቢተኝነት ምልክቶች ትላንት የመጡ ናቸውም ማለት አይቻልም።
የቆዩ ናቸው።"
ሲሉ የመለሱ ሲሆን፣ የተቃዋሚ ድርጅቶችንም አስመልክተው "በኢትዮጵያ ሉአላዊነት፣ በህዝቦቿ መብት እና ጥቅም ላይ የተቃጣ እርምጃ በሚታይበት ወቅት የፖለቲካ አቋምና መስመር ምንም ቢሆን ምን ሁሉም ኢትዮጵያዊ የሃገሪቱን ሉአላዊነት በማስከበር ዙሪያ ተባብሮ መስራቱ የነበረና መሆንም ያለበት ነው።
የፖለቲካ ልዩነቶቻችን በአንድ ቀን ተስማምተን የሚጠፋ አይደለም።
የዲሞክራሲ አንዱ ገፅታና ባህርይ የተለያዩ አቋሞች መራመዳቸው ነው..." በማለት መልሰዋል።
በአሁኑ ወቅት ስለተፈጠረውም ሁኔታ ጦርነት የእግር ኳስ ጨዋታ አለመሆኑን ገልፀው፣ "ይሄ አስቀድሞ አንድ ጐ አገባ፣ ቶሎ ብላችሁ ጐል እናንተም አግቡ።
የሚባል ጨዋታ ውስጥ አንገባም።"
ብለዋል።
ከዚህ አጠቃላይ ሁኔታ መንግስትዎ ምን ትምህርት ወስዷል?
ለሚለው የመጨረሻም ጥያቄ፣ ቀደም ሲል በኤርትራ ስውር ትዕቢትና እብሪት እንዳለ የሚታወቅ ነገር ቢሆንም፣ በኤርትራ ህዝብ ላይ ቁማር ይጫወታል የሚል ግምት አልነበረንም።
እብሪቱ ይህን ያህል ደረጃ ያመራል ብዬ ግምት አልነበረኝም።
አሁን የተማርኩት የተገነዘብኩት ነገር ቢኖር የኤርትራ አመራር እብሪት መጠንና ስፋቱ ማንም ከመገተው በላይ ሆኖ በህዝብ ጥቅም ላይ ቁማር መጫወትን በሚያካትት መልኩ ሊገለፅ የሚችል ጉዳይ መሆኑን ተምረናል፣ ይህን አይተናል።
ከእንግዳህ ወዲያ ከበስተጀርባችን እብሪተኞች ብቻ ሳይሆኑ በህዝብ እድል ላይ ቁማር የሚጫወቱ ሰዎች እንዳሉ ምንግዜም የምናስታውሰው ነው" በማለት ሃሳባቸውን አጠቃለዋል።
ከፊያሜታ ሰኔ 17 ቀን 1990
የፊአያሜታ መልዕክት
በበሉበት የሚጮኹ ሶሎጐች!
ዛሬ ለደረስንበት የእርስ በርስ ጦርነት መንስኤው የሻዕቢያ አምባገነናዊነት ቢሆንም፣ ለዚህ ድፍረት የተሞላበት አብሪት ያበቃን ደግሞ በአንድም ሆነ በሌላ መንገድ የወቅቱ አስተዳዳሪ መሆኑ አሌ አይባልም።
ኤርትራ "ናፅነት" ካገኘች በኋላ ህዝቧ ከኢትዮጵያ እንዲገነጠል አስፈላጊው ሁሉ ሲደረግ ነበር።
ከሪፈረንደሙ በኋላ የኢትዮጵያ መንግሥት ጋዜጠኞች የመገንጠል ነጋሪት ሲጐስሙ ተደምጧል።
የኢትዮጵያ ሬዲዮና ቴሌቪዥን የኤርትራ መሪዎች አፈቀላጤ ሆነው አደንቋሪ ፕሮፓጋንዳቸውን ያሰሙን እንደነበር ማንም የሚዘነጋው አይደለም።
ሌላው ቢቀር ወገኖቻችን ከኤርትራ ተዘርፈው ሲባረሩ ምንም እንዳልተፈፀመባቸው ሰብከውናል።
እነ "ፕሮፌሰር" እንድርያስ እሽቴ፣ አንድም ኢትዮጵያዊ በሻዕቢያ ጉዳት አልደረሰበትም፣ ሲሉ በሬዲዮና ቴሌቪዥን መግለጫ ሰጥተዋል።
በቀጣዮቹም ዓመታት ተመሳሳይ ፕሮፓጋንዳ ሲተላለፍ ነበር።
የሻዕቢያ ደህንነት አባላት አዲስ አበባ ድረስ ዘልቀው ያሻቸውን አፍነው፣ የፈለጉትን ሲያደርጉ እንኳንስ የመንግሥት ጋዜጠኞች ባለሥልጣኖችም አይናቸው እያየ አያዩም፣ ጆሮአቸውም እየሰማ አይሰሙም ነበር።
ዛሬ ደግሞ ሌላ ቀን ነው።
እኛው ያሳበጥነው እብሪተኛው የሻዕቢያ መንግሥት ከአጉራ ዘለል ዘለፋው አልፎ አገር ወርሯል።
ለዚህ ሁሉ ግን ያበቃው በኛው በራሳችን አይዞህ ባይነት መሆኑ ለአንድ አፍታም ቢሆን የሚያጠራጥረን ጉዳይ አይደለም።
ስለሻዕቢያ አምባገነንነት እና እብሪተኛነት የፃፉ ነፃ ጋዜጠኞች በህግ ተከሰው ጉዳያቸው ዛሬም በፍርድ ሂደት እየታየ ነው።
እኒያ ቀደም ብለው ሻዕቢያን ሲያሞግሱ እና ለህዝቡ ጀርባቸውን ሰጥተው በአገር ላይ በደል ይፈፅሙ የነበሩ የመንግሥት ጋዜጠኞች ግን ዛሬም በተደላደለ ሁኔታ ላይ ናቸው።
እኒህ የባንዳነት ሚና ይጫወቱ የነበሩ አድርባዮች የህግ በትር ባያርፍባቸውም፣ እንደ ሰው ህሊና አላቸውና ከትላንት እኩይ ተግባራቸው ሊማሩ ይገባል።
አቶ መለስ ዜናዊ ገና በዋዜማው ለጋዜጠኞቹ አድር ባይ እና አሸርጋጅ እንዳይሆኑ ያሳሰቡትን ልናስታውሳቸው የግድ ነው።
እኛም በበሉበት የሚጮኹ ቅልብ ሶሎጐች እንዳይሆኑ ኢትዮጵያዊና ሙያዊ ምክራችንን እንለግሳቸዋለን።
የዛሬስ ዛሬ ነው፣ ከዛሬ በኋላ ግን እንደሰው ማሰብ ይገባል።
ከፊያሜታ ሰኔ 17 ቀን 1990
﻿ከፍተኛ ዲፕሎማት ከዱ
ሮም በሚገኘው የኢትዮጵያ ኤምባሲ ውስጥ ከፍተኛ ዲፕሎማት የሆኑት ዶክተር በቀለ ከዱ።
በዶክተር በቀለ መክዳት ትላንት በተደመጠው የኢሕአፓ ድምፅ ተበስሯል።
በዲፕሎማቱ መክዳት በውጭ ጉዳይ ሚኒስቴር አካባቢ ጥሩ ስሜት ያልፈጠረ መሆኑን ለጉዳዩ ቅርበት ያላቸው ምንጮች ገልፀውልናል።
ዶክተሩ የኢኮኖሚ ትብብር ጉዳዮች ኃላፊ ነበሩ።
ጣሊያን ለኢትዮጵያ የምትሰጠው ዕርዳታ ከፍተኛ በመሆኑ ዶክተሩ ብዙ ሚስጥሮች ይዘው መክዳታቸው ይህን እርዳታ አደጋ ላይ ይጣለው አይጣለው ለጊዜው አይታወቅም።
ሆኖም ጉዳዩ ያሳሰባቸው የውጭ ጉዳይ ሚኒስቴሮች እንዳሉ ለጉዳዩ ቅርበት ያላቸው ምንጮች ገልፀውልናል።
ዶክተር በቀለ የኢሕአፓ ድምፅ ከሆነው ፍኖተ ዲሞክራሲ ጋር ባደረጉት ቃለምልልስ «በእርግጥ ለ8 ዓመታት አገልግያለሁ ወያኔ በኢትዮጵያ ሕዝቦችና በተለይም በደቡብ ሕዝቦች ላይ እያደረሰ ያለውን አስተዳደራዊ በደል ዝም ብዬ በማየት አሜን ብሎ መቀበል ስላቃተኝ፣ ብዙ ጊዜም በዲፕሎማቶች ስብሰባና በተገኘው አጋጣሚ ተቃውሞዬን ሳስማ ቆይቻለሁ።
ሕገ-መንግስቱ የተጣሰ መሆኑን ከመናገር ተቆጥቤ አላውቅም።
አንዳንድ ሁኔታዎች መሻሻል እንዳሚኖርባቸውም ስገልፅ ነበር።
ይህንን ተቃውሞዬን በማስመልከት በኤምባሲው የኢሕአዴግ ሰላዮች ለውጭ ጉዳይ ሚኒስትር ሪፖርት ያደረጉ ሲሆን፣ በዚህም የተነሳ አንዳንድ ቅጣቶችና ማስፈራሪያዎች ሲደርሱብኝ ቆይተዋል።
በመጨረሻም የጀመርኩትን ሥራ በማቋረጥ ወደ ሀገር ቤት ተመልሼ ሪፖርት እንዳደርግ ታዝዣለሁ።
አሁን ባለው ሁኔታ ወደ አገር ቤት መመለስ ለደህንነቴ የሚያሰጋ ከመሆኑም በላይ፣ በኢትዮጵያ የዲሞክራሲና ፍትሃዊ አስተዳደር ለማስፈን እየተደረገ ላለ ሠላማዊ ትግል የበኩሌን አስተዋፅኦ ለማድረግ ዕድል አላገኝም የሚል ስጋት ስላደርብኝ ነው።
እዚህ በውጭ ሆኜ ያለስጋት በኢትዮጵያ የተሻለ ሥርዓት እንዲጐለብትና እንዲፋጠን ለሚደረገው ትግል የአቅሜን ያህል አስተዋፆ ለማድረግ በጣም ከምወደው የዲፕሎማት ሥራ ራሴን ለማግለል ተገድጃለሁ።
የአቶ መለስ መንግሥት ለኢትዮጵያ ሕዝብ የገባውን ቃል ይኸው ከ10 ዓመታት በኋላ ሊፈፀም አልቻለም።
ላለፉት 10 ዓመታት በኢህአዴግ ተወርተው የበሩት ሠላምና መረጋጋት፣ ዲሞክራሲና ልማት፣ የቃላት ጋጋታ ብቻ ሆኖ ቀርቷል።
ኢህአዴግ ራሱ በቅርብ ለኢትዮጵያ ሕዝብ የሰጠው ሕገ መንግሥት ሠላም አሳጥቶት አጣብቂኝ ውስጥ ገብቷል።
በሕገ መንግሥቱ ላይ የሰፈሩት የግለሰብና የሕዝብ መብቶች የውሃ ሽታ ሆኖ ቀርቷል።
የ1995ቱ ሕገ መንግሥት ለገዢው ቡድኖች ከፍተኛ ጥቅም የሚያስገኝ አንቀፆችን ያዘለ በመሆኑ፣ ህገ መንግሥቱ በትክክል እንዲተረጐም መታገሉ ትክክለኛው የትግል ስልትና የትግል አቅጣጫ መስሎ ይታየኛል።
የደቡብ ተወላጅ እንደመሆኔ መጠን እኔ በዚህ በኩል ለሚደረገው ትግል የበኩሌን አስተዋፅኦ ለማድረግ ዝግጁ ነኝ።»
ብለዋል።
ከሳተናው ጥር 13 ቀን 1994
«ሼራተን አዲስ» በመጪው ቅዳሜ ይመረቃል!
በዓለም አቀፍ መስፈርት ከፍተኛ ስፍራ የሚሰጠው ሼራተን ሆቴል በኢትዮጵያ የአዲስ አበባ ግንባታውን በመጨረስ በመጪው ቅዳሜ የካቲት 21 ቀን 1990 የሚመረቅ መሆኑ ታወቀ።
ከዚሁ ጋር በተያያዘ «ዘ አዲስ ፎረም» የተሰኘውና ታላላቅ ነጋዴዎችን ወደ አፍሪካ ለመሳብ ጥረት የሚያደርገው አካል የካቲት 29 እና 30 በዚሁ ሆቴል ውይይት እንደሚያደርግ ተገልጿል።
በዚሁ ውይይት መለስ ዜናዊ የኡጋንዳው ፕሬዝዳንት ዩዌሪ ሙሴቪኒና ዮሴፍ ዊልሰን ከኋይት ሃውስ ይገኛሉ።
ከፊያሜታ የካቲት 18 ቀን 1990
ጂጂ በአያሌ መገናኛ ብዙሃን ተደነቀች
አዲሱ የጂጂ አልበም ደህና ገበያ ማግኘቱ ቢቢሲ ሲያመለክት፣ የኒውዮርክ ታይምስ ጋዜጣ በበኩሉ አልበሙ የሚገባውን ያህል አለመሸጡን በመጣው ኒውስ የጂጂን ሙዚቃ ጥሩ ዘፈኖችን ሠርተው ተገቢው ሥፍራ ካላገኙ ዘፋኞች ዝርዝር ውስጥ በአንደኛነት ማስቀመጡ ታወቀ።
በጂጂ አልበም ሄርቤ ሃንኮክን ጨምሮ በመላው አለም ገናና ስም ያላቸው የትራንፔትና የሳክስ ተጫዋች ሙዚቀኞች መካፈላቸውን የገለፀው ቢቢሲ የጂጂ ዘፈን ለአመታት በኢትዮጵያውያን ከተሰሩ ዘፈኖች ሁሉ የላቀ ነው የሚሉ አስተያየቶች መሰንዘራቸውን አመልክቷል።
ቢቢሲ የጂጂ አልበም ደህና ሽያጭ ማግኘቱን ጠቁሞ፤ ጂጂም በአልበሟ ሽያጭ ረክታለች ብሏል።
ኒውዮርክ ታይምስ ጋዜጣ በበኩሉ የአልበሙ ሽያጭ የዘፈኖቹን ጥሩነት የሚመጥን አለመሆኑን አመልክቷል።
በመላው አለም በየአመቱ ከ20 ሺህ በላይ አለበሞች እንደሚታተሙ የገለፀው ኒውዮርክ ታይመስ፤ ከብዛቱ የተነሳ አንዳንድ ጥሩ ሙዚቃዎች የሚገባቸውን ያህል ተደማጭነት ሳያገኙ ይቀራሉ ብሏል።
የጋዜጣው የፖፕ እና የጃዝ ሙዚቃ ተንታኞች እ.ኤ.አ በ2001 ከታተሙት አልበሞች መካከል የሚገባቸውን ያህል ሽያጭ አላገኙም የሚሏቸውን ምርጥ አልበሞች የተዘረዘሩ ሲሆን ጂጂን በአንደኛ ደረጃ ጠቅሰዋል።
ተንታኞቹ ስለ አለበሙ በፃፉት አስተያየት የዘፈኖቹ ዜማ፤ የጂጂን ድምጽና ሙዚቃውን አካሄድ አድንቀዋል።
በሌላ በኩል ጂጂን የሚያደንቁ ጽሁፎች በበርካታ የአሜሪካ ጋዜጠኞችና መጽሔቶች እየወጡ ሲሆን በአሜሪካ ታዋቂነቷ እየሰፋ በመምጣቱ በመላ አገሪቱ እየተዘዋወረች ኮንስተርት በማሳየት ላይ ከመሆኗም በተጨማሪ በሚቀጥሉት ወራት በኮንሰርት ፕሮግራሞች ጊዜዋ መጣበቡ ታውቋል።
ስለ ጂጂ ታላላቅ የመገናኛ ብዙሃን ካሏቸው ውስጥ የሚከተሉት ይገኙበታል።
«በአንድ አንጀት - አርስ ምት፣ ጂጂ ዛሬ እጅግ በጣም ድንቅ ከሆኑት አዳዲስ አፍሪካዊ ዘፋኞች ልቃ ዐይን የምትገባ ዘፋኝ ሆናለች»
አፍሮፓፕ ወርልድዋይድ «የዘፋኑ ግጥሞች ትርጉም ባይገባህም ስሜቱን ግን አሳምረህ ትረዳዋለህ...»
«ሸጋ ናት!!»
ዘ ኸርባን ሄትወርክ
«ጂጂ፣ አንዳንዴ ስሜትን በሚስጥራዊ ኃይል በሚሰርቅና ባር-ባር በሚያሰኝ ድምጽ፣ ሌላ ጊዜ ደግሞ ግርማ ሞገስ ባለው ጉልህ ድምጽ፣ ሁልጊዜ ግን ነፃ ሆኖ ኩልል ብሎ በሚፈሥ ድምጽ፣ ስሜትህን ጨብጣ (ሰቅዛ ይዛ) ታቆይሃለች»
ሪትም
«ጂጂ ገራምና ሥልጡን ሜዞ ሶፕራኖ ድምጽ በልጃገረድ አሽኮርማሚ ድምጽና በሴት ወይዘሮ ኩሩነት መካከል በቀላሉ የሚመላለስ የውብ መሣሪያ ተምሳሌት ነው»
ሲዲ ናው
ከአዲስ አድማስ ጥር 4 ቀን 1994
ከግርማዊ ቀዳማዊ ዐፄ ኃይለሥላሴ መታሰቢያ ድርጅት የተሰጠ መግለጫ
የግርማዊ ቀዳማዊ ዐፄ ኃይለሥላሴ መታሰቢያ ድርጅት የካቲት 16 ቀን 1990 ዓ.ም ጋዜጣዊ መግለጫ ሰጥቷል።
የዚሁኑ ጋዜጣዊ መግለጫ ሙሉ ቃል ቀጥሎ እናቀርባለን።
አንዳንድ ግለሰቦች ከሕዝብ ፍላጐት ውጪ የግርማዊነታቸውን አፅም በሚመስላቸው መንገድ ወደ መንበረ ፀባኦት ቅድስት ሥላሴ ካቴድራል ለማዛወር ማሰባቸውና በየጊዜው ስለሁኔታው ጋዜጣዊ መግለጫ መስጠታቸው ይታወሳል።
ለዚህም ምክንያቱ የሆነው የመታሰቢያ ድርጅቱን ኃላፊነት፣ ተግባርና እንቅስቃሴውን ባለመገንዘብ አፅሙንም በክብር ለማዛወር ሰፊ ዝግጅትና ጊዜ የሚጠይቅ መሆኑን ባለማጤን ሊሆን ይችላል ብለን ስለምናምን እውነተኛውን ሁኔታ ለማሳየት ይኸንን መግለጫ መስጠት አስፈላጊ ሆኖ አግኝተነዋል።
ከሁሉ አስቀድሞ የግርማዊነታቸውን አፅም በክብር ለማዛወርና ተገቢውን መታሰቢያ ለማቋቋም ብቸኛ ኃላፊነት የተረከበው የግርማዊ ቀዳማዊ ዐፄ ኃይለሥላሴ መታሰቢያ ድርጅት ነው።
ግርማዊ ቀዳማዊ ዐፄ ኃይለሥላሴ የጥንታዊት ኢትዮጵያ ጀግኖች ማኅበር የበላይ ጠባቂ በመሆናቸው ማኅበሩ በወቅቱ ለነበረው የኢትዮጵያ ሽግግር መንግሥት ባቀረበው ጥያቄ መነሻ የሽግግር መንግሥቱ ባሳየው ትብብርና ባደረግው ጥረት የግራማዊነታቸው አፅም ለሁለት ቀን ከተፈለገ በኋላ ከተሰወረበት አልባሌ ቦታ የካቲት 8 ቀን 1984 ዓ.ም በጥንቃቄ መውጣቱን የኢትዮጵያ ሕዝብ ያውቀዋል።
የታላቁ ንጉሠ ነገሥት አፅም እንደተገኘም አፅሙን በመንበረ ፀባኦት ቅድስት ሥላሴ ካቴድራል ለማሳረፍ በጥድፊያ በመዘጋጀት ላይ እንዳለ ፕሮግራሙን እንዲያዘጋጅ ለተሰየመው ኮሚቴ «የግርማዊ ቀዳማዊ ዐፄ ኃይለሥላሴ አፅም በክብር ማረፍ ይገባዋልና ለዝግጅቱ በቂ ጊዜ እንዲገኝ በጊዜያዊነት በታዕካ ንግሥት በዓታ ለማርያም ገዳም እንዲያርፍ ይደረግ» የሚል የሕዝብ ጥያቄ በመቅረቡና ንጉሣዊ ቤተሰቦችም በዚህ ሃሳብ በመስማማታቸው ከአርበኞች ማኅበር በተፃፈ ደብዳቤ አማካኝነት የግርማዊነታቸው አፅም በታዕካ ንግሥት በዓታ ለማርያም ገዳም በአደራ እንዲያርፍ ከተደረገ ስድስት ዓመት አልፎታል።
አረመኔው ደርግ በግፍ እየገደለ በየአልባሌ ስፍራ የጣላቸው የሌሎች ኢትዮጵያዊያን አፅም የኢትዮጵያ ሽግግር መንግሥት ፈቃድ እየተፈለገና እየተሰበሰበ በክብር እንዲያርፍ እንደአስፈላጊነቱም መታሰቢያ እንዲሰራለት ሲደረግ የግርማዊነታቸው አፅም ከፖለቲካ ውጭ በሆነ መልክ በክብር እንዲያርፍ በጊዜው የነበረው የሽግግር መንግሥት ፕሬዚዳንት የተፈቀደ ቢሆንም አሁንም በጊዜያዊነት በአደራ ከተቀመጠበት ታዕካ ነገሥት ባዕታ ለማርያም ገዳም ይገኛል።
ግርማዊ ቀዳማዊ ዐፄ ኃይለሥላሴ በረጅሙ የመሪነት ዘመናቸው ለኢትዮጵያ ዕድገት ያደረጉት አስተዋፅዖ ወደፊት በሰፊው የሚገለፅ ቢሆንም በተለይም የኢትዮጵያ ነፃነትና አንድነት ተጠብቆ እንዲኖር የረጅም ጊዜ የነፃነት ታሪኳም በዓለም እንዲታወቅ እንዲሁም የኢትዮጵያ ሕዝብ ማኅበራዊ ኑሮ እንዲዳብር በትምሕርትና በእውቀት እንዲያድግ ያለማቋረጥ ጥረት ያረጉ መሆናቸው ይታወቃል።
ቀደም ብሎ በአገሪቱ ላይ ከባድ የውጭ ፈተናዎች በደረሰባት ጊዜ በጦር ሜዳ በኋላም በፖለቲካው መስክ ባሳዩት ተጋድሎና የእምነት ፅናት ለራሳቸው አድናቆትን ለኢትዮጵያ ተገቢ ኩራትን አትርፎላታል።
ግራማዊነታቸው ለአፍሪካ አንድነት ነፃነትና ሰላም ለማስገኘት በተደረገው ትግል ከፍተኛ ውጤት ያስገኙ ሰው ናቸው።
የኢትዮጵያ ታላቅ መሪና የአፍሪካ አባት የነበሩት ንጉሠ ነገሥት ለኢትዩጵያ ብቻ ሳይሆን ለአፍሪካና ለዓለም ጭምር ለፈፀሙት ታላቅ የመሪነት አገልግሎትና የሽምግልና ድርሻ ቋሚ መታሰቢያ ማቆየት ከባለ ታሪኩ የኢትዮጵያ ሕዝብ የሚጠበቅ የተቀደሰ ተግባር ነው።
ባልተሟላ አደረጃጀት አፅማቸው ወደ ቅድስት ሥላሴ ካቴድራል እንዳይዛወር ሕዝብ በመጀመሪያ የተቃወመው በዚሁ መሰረት ነው።
ድርጅቱም የተቋቋመው የሕዝቡን ጥያቄ ተቀብሎ በመሆኑ ሁሉም ለዚህ መልካም ፍፃሜ መተባበር አለበት።
የግርማዊነታቸውን አጽም ተገቢው ሥነ ሥርዓት ተፈጽሞ እስካሁን በክብር ባለ ማረፉ ሥራቸውን አድናቂ ከሆኑት ሃቀኛ የውጭ አገር ታላቅ ሰዎች የቅሬታ የፀፀትና የስሞታ ድምፅ የተሰማ ከመሆኑም በላይ በሰብአዊ ክብር መጠበቅና በፍትሕ ርትዕ የሚያምኑትን ኢትዮጵያዊያን ሕሊና ዕረፍት የሚነሳ ሆኖ ቆይቷል።
ከታሪክ ፍርድና ዘላለም ፀፀት ለመዳን አፅሙን ንጉሠ ነገሥቱ በሕይወት በነበሩበት ዘመን በተዘጋጀው በመንበረ ፀባዖት ቅድስት ሥላሴ ካቴድራል በሚገኘው መካነ መቃብር በክብር ማዛወርና ተገቢው ለአገር ክብርና ለሕዝብ ጥቅም የሚሆን መታሰቢያም እንዲቋቋምላቸው ማድረግ ዓቢይና ወቅታዊ ተግባር መሆኑ ግልፅ ነው።
ይህን ክብር ዓላማ ከግብ ለማድረስ በመጀመሪያዎች ስብሰባዎች የተገኙት ኢትዮጵያዊያን ውይይት ካደረጉ በኋላ ከግብ ለማድረስ የንጉሣዊ ቤተሰብ የሕዝብና የጥንታዊት ኢትዮጵያ ጀግኖች ማኅበር በአባልነት የሚገኙበት «የግርማዊ ቀዳማዊ ዐፄ ኃይለሥላሴ መታሰቢያ ድርጅት» በመባል የሚታወቅ ድርጅት መቋቋሙን ከአሁን በፊትም የካቲት 28 ቀን 1988 ዓ.ም በታተመው የጦቢያ ጋዜጣ ገልፀናል።
ድርጅቱም እንዲመዘገብ ለተገቢው የመንግሥት መሥሪያ ቤት የድርጅቱን መመሥረቻ ሰነድ በማያያዝ አቅርበናል።
ተቋቋመው መታሰቢያ ድርጅት በአሁኑ ወቅት 21 አባላት የሚገኙበት ሥራ አስፈፃሚ ኮሚቴ የሚመራ ሲሆን በስሩም ሰባት የቴክኒክ ኮሚቴዎች አዋቅሮ በአሁኑ ጊዜ በመንቀሳቀስ ላይ ይገኛል።
አገር ወዳድ ኢትዮጵያዊያንና የግራማዊነታቸው ወዳጆች የሆኑ የውጭ አገር ሰዎች ሁሉ በዚህ መግለጫ አማካይነት ስለድርጅቱ እንቅስቃሴ ትክክለኛውን ግንዛቤ እንደአገኙ ተስፋ እናደርጋለን።
ይህ የግርማዊ ቀዳማዊ ዐፄ ኃይለሥላሴ መታሰቢያ ድርጅት በኢትዮጵያም ሆነ በውጭ ፍትህ ርትዕ ወዳድ ከሆነ ወገን ሁሉ ገንቢ ሃሳብ እንደሚቀርብለትና እንዲሁም የንብረትና ገንዘብ ሰፊ ድጋፍ እንደሚያገኝ አንጠራጠርም።
ስለ ሕዝብ ተሳትፎ አባላት አመዘጋገብና መዋጮ አከፋፈል እንዲሁም ወደፊት ስለሚያደርገው እንቅስቃሴ በየጊዜው ለሕዝብ መግለጫ የሚሰጥ ሲሆን ማንኛውም የብዙሃን መገናኛ በበኩሉ ለዚህ የተቀደሰ ተግባር በተለመደው ቅንነትና ትጋት በመተባበር ትክክለኛ ገጽታውን በማቅረብ ኃላፊነቱን እንደሚወጣ እናምናለን።
የድርጅቱ ምዝገባ ተጠናቆ በአገር ዓቀፍ ደረጃ ቅርንጫፎች እስኪቋቋሙ ድረስ የእውነትና ፍትሕ ወዳጅ ሁሉ በያለበት በጉዳዩ ውይይት በማድረግ ለወደፊቱ ቅርንጫፎቹን የሚመሩትን ግለሰቦች ለመምረጥ የሚያስችል ዝግጅት እንዲያደርጉና በአጠቃላይ በጉዳዩ ላይ ገንቢ ሃሳቦችን በፖስታ ሣጥን ቁጥር 5616 አዲስ አበባ እንዲያስተላልፉልን እንለምናለን።
ቢትወደድ ዘውዴ ገብረሕይወት
የግርማዊ ቀዳማዊ ዐፄ ኃይለሥላሴ
መታሰቢያ ድርጅት
የሥራ አስፈጻሚ ኮሚቴ
ከፊያሜታ የካቲት 18 ቀን 1990
"የኰተቤ ቅ/ገብሬል የሕንፃ ሥራ አልተቋረጠም" ተባለ!
ቀደም ሲል በፊያሜታ ቁጥር 118 መጋቢት 16/1990 የወጣውንና የሕንፃ ሥራው መቋረጡን ከአካባቢው በደረሰን ዘገባ መሠረት መነሻ በማድረግ በወጣው የሕንፃ ሥራ ተቁርጧል መባል የተነሣ የኰተቤ ቅ/ገብሬል ቤተ ክርስቲያን ሰበካ ጉባኤ ም/ሊቀመንበር የሆኑት ሻለቃ ታደሰ ሰይፉ ለዝግጅት ክፍላችን በላኩት ዘገባ ሕንፃ ሥራው አለመቋረጡን ገለፁ።
እንደዘገባው አገላለፅ ከአሁን በፊት የቀረበው ጽሑፍ በሀገር ሽማግሌዎች እና በካህናቶች በማመካኘት ይጻፉ እንጂ ከ5ሺ የሚበልጠው የአካባቢው ህዝበ ክርስቲያን ጠዋት ማታ እየጐበኘና እርዳታ ከማድረግ አለመቆ ጠቡን ገልጿል።
ባለፈው በካህናቶቹ ስም ስለተፃፈውም በአውራጃ ሊቀ ካህናት አማካኝነት ካህናቱ ተጠይቀው እኛ አልፃፍንም የፃፉት በእኛ አመካኝተው ለመጠቀም ከ3 እና 4 የማይበልጡ የሥልጣን ሱሰኞች ናቸው ሲል በሙሉ ድምፅ አስተባብለዋል ሲል ዘግቧል።
ካህናቱ የፃፉት እውታነት የሌለው መሆኑንም አስፍሯል።
"ከዘጠኝ ኰንታል ሐሰት አንድ ግራም እውነት ትከብዳለች" በሚል ርዕስ የማስተባበያ ዝርዝር ዘገባ፣ የሕንፃ ሥራው ከተቋረጠ አንድ ዓመት ሆኖታል ማለታቸውም ፈጽሞ ከእውነት የራቀ ነው።
እስከ ሰኔ ወር 1989 ዓ.ም ሲሠራ ቆይቶ ክረምት በመግባቱ ሐምሌና ነሐሴን እኛም ገንዘብ በማጠራቀም ቆይተን አዲስ የተቋቋመልን የሕንፃ ኮሜቴ ሥራ ውን ቀጥሏል።
አሁንም በሚያስደነቅ ሁኔታ እየተሠራ ነው።
ሥራው የቆመው በአስተዳዳሪውና በም/ሊቀመንበሩ፣ በፀሐፊው ምክንያት ነው መባሉም የስም ማጥፋት ዘመቻ ነው ሲል ዘገባው ቀደም ሲል የፃፉትን ወገኖች ኮንኗቸዋል።
ከዘገባው ስለ ም/ሊቀመንበሩ ሻለቃ ታደሰም ጥሩ ክርስቲያን ለ46 ዓመታት በሥጋ አምላክ ፀንተው የሚኖሩ ናቸው በማለት አሞግሷቸዋል።
የሕንፃውን ሥራ ለእይታ ያበቁ ታታሪ ለመሆናቸው ካህናትና ምዕመናን ያረጋግጡላቸዋል በማለት ዘገባው ስለ ም/ሊ /መንበሩ ጥንካሬ ገልፅዋል።
ይህ ከ1-5 ቁጥር በመዘርዘር በቤተ ክርስቲያኑ ሕንፃ ሥራ ላይ ችግር እንደሌለና የጠላት ወሬ እንደሆነ የገለፀው ዘገባ፣ እውነትነት የሌለውን ፅሁፍ የሚፅፉት ከአራት ኪሎና ከመርካቶ ከእሪ በከንቱ አካባቢ የሚገኙ የሐሰት ፕሮፓጋንዳ የሚነዙ ናቸው ብሏል።
"67.689.32 የቤተ ክርስቲያኑ ገንዘብ ያለባቸውን ሰዎች ስም ዝርዝር ጽፈዋል።
በራሳቸው ላይ ግን ብዙ የቤተ ክርስቲያን ገንዘብ ተሸክመው ለመግለፅ አልፈለጉም።
ይህ ብቻ አይደለም ወደፊት የሚመረመር ከ300.000.00 (ሦስት መቶ ሺህ) ብር በላይ ታሽጐ ለምርመራ የሚጠበቅ አለ ... ብለው ለገለፁት፣ ምን አልባት እነዚህ እኛን የሚኮንኑ ሰዎች ከዕዳው ውስጥ እውነተኛ አጣሪ ከተገኘ ሳይዘፈቁ እንደማይቀሩ ነው" ሲል የሚፈርዱባቸው እንደሚፈረድባቸው ተችቷል።
ከፊያሜታ ሚያዝያ 21 ቀን 1990
የዓለም ኤድስ ዘመቻ በአገራችን ተከበረ
«ኤድስ በተስፋፋበት ዓለም የሚኖሩ ህፃናትና ልጆች» በሚል መርህ በ1990 የሚካሄደው የዓለም ኤድስ ዘመቻ በአገራችን በልዩ ልዩ ዝግጅቶች ተከበረ።
በጤና ጥበቃ ሚኒስቴር የመሰብሰቢያ አዳራሽ በተካሄደው በዚሁ ዝግጅይ ላይ የአዲስ አበባ መስተዳድር ጤና ቢሮ ሃላፊ ዶ/ር አበራ ቁሜ እንደተናገሩት በሽታው በአብዛኛው በወጣትነት ዕድሜ ላይ የሚገኘውንና የሀገሪቱ የጀርባ አጥንት የሆነውን የኅብረተሰብ ክፍል በመጉዳት ከፍተኛ አሉታዊ ተፅዕኖ ያሳድራል።
በተለይም በክልሉ የበሽታውን ስርጭት ለመግታት ከተለያዩ መንግሥታዊና መንግሥታዊ ካልሆኑ ድርጅቶች ጋር በመተባበር አንድ አስተባባሪ ኮሚቴ መቋቋሙን ዶ/ር አበራ ጠቁመው ኅብረተሰቡ በተለይም ወጣቱ ክፍል የባህሪ ለውጥ እንዲያመጣ ከፍተኛ ጥረትና ርብርብ ማድረግ እንደሚያስፈልግም አስታውቀዋል።
የዚህን አስከፊ በሽታ ስርጭት ለመግታት በቅንጅት መሥራት ወሳኝነት እንዳለው አመልክተው ኅበረስተስቡ ከበሽታው እንዲጠበቅ ለማድረግ በሚያስችለው የመከላከል ተግባር በጤናው ዘርፍ የተሰማሩ ብቻ ሳይሆኑ የተለያዩ ድርጅቶችና ማኅበራት ተደማጭነት ያላቸው የኅብረተሰብ አካላትና ሌሎችም እጅ ለእጅ በመያያዝ መንቀሳቀሱ ክፍተኛ አስተዋፅኦ ይኖረዋል ተብሎ እንደታመነበት ገልፀዋል።
በዚሁ ዝግጅት ላይ የቅርብ መረጃን በማጣቀስ እንደተገለፀው በከተማችን ወደ ሩብ ሚሊዮን የሚጠጋ ሕዝብ የቫይረሱ የተበከለ ሲሆንከ20ሺ የሚበልጡ ሰዎች ደግሞ በበሽታው ተይዘው ዕለተ ሞታቸውን በመጣበበቅ ላይ ናቸው።
በተጨማሪም 25 በመቶ የሚሆነው አምራች ወጣት የኅብረተሰብ ክፍል ሞቱ በኤድስ በሽታ እንደሆነና ከሁሉም በላይ ደግሞ በበሽታው ከተጠቁ ቤተሰቦች ከሚወለዱ ህፃናት መካከል 30 በመቶ የሚሆኑት ደግሞ ወላጅ አልባ ሆነ እንደቀሩ ተገልጿል።
በዓለም ጤና ድርጅት የኢትዮጵያ ተወካይ ዶ/ር ሞምባዜ ዊድሰንም በበኩላቸው በተለይ በኤድስ ሕይወታቸውን የሚያጡ ህፃናት ቁጥር ከጊዜ ወደ ጊዜ በአስጊ ሁኔታ መጨመሩን ገልፀው በዘንድሮው ዘመቻ ኤድስ በተስፋፋበት ዓለም ለሚኖሩ ህፃናትና ልጆች ከፍተኛ ትኩረት እንዲሰጥ መደረጉን አመልክተዋል።
አያይዘውም የአፍሪካ ሀገሮች በሽታውን በመከላከሉ ረገድ ለሚደረገው ጥረት ከፍተኛ ትኩረት መስጠት እንዳለባቸውም አሳስበዋል።
በአገራችን ለ10ኛ ጊዜ በተከበረው በዚሁ በዓል ዝግጅት ላይ ዕለቱን አስመልክቶ ጥናት የተለያዩ ዝማሬዎችንና ሥነ ፅሁፎችን ያቀረቡ ሲሆን በውድድሩ አሸናፊ ለሆኑትም ሽልማት ተሰጥቷል።
ከአዲስ ዘመን ኅዳር 23 ቀን 1990
ርዕሰ አንቀፅ
ትንሳዔ የሚያሻት አገር
ወያኔ/ኢህአዴግ ይህችን አገር በተቆጣጠረ ማግስት ብዙ ህልም ነበረው።
ኤርትራን ማስገንጠል፣ ታላቂቱን ትግራይ መመስረት፣ አማራውንና ሌሎች ብሔሮችን ማቆርቆዝ፣ የተከበረውን የኢትዮጵያን ባንዲራ ማንቋሸሽ... ማውገዝና ማስወገዝ... ጥቂቶቹ ናቸው።
ከዚያ ህልሙ አልፎ ደግሞ ቅዠት መሰል ጨዋታም ነበራቸው «ይህን በቀን አንድ ጊዜ የሚበላ የተራበ ህዝብ በቀን አምስት ጊዜ እናበላዋለን» ብለው ነበር ዛሬም ያሉት...ያልሞቱት ጠቅላይ ሚኒስትር መለስ ዜናዊ።
ሰዎቹ ከፊል ሃሳባቸው በታላቅ ተጋድሏቸው ሞላ።
ኤርትራን አስገነጠሉ፤ ህዝቡን ከፋፍሉ፤ ምሁራንን እሰሩ፣ አስሰደዱ... ገደሉ፣ አስገደሉ።
ኤርትራን አስገንጥለውና ከበሮአቸውን ደልቀው ሳያበቁ አዲስ ታሪክ መጣ።
የኛ ያሉዋቸው የሻዕቢያ ሰዎች አፈሙዛቸውን ወደ ወያኔ ሰዎች አዞሩ።
«ታቂቱን ትግራይ» ለማጥፋት ተማማሉ... ተታኮሱ... ዛሬም ቀጥሏል።
የኢትዮጵያን ባንዲራ «ከጨርቁ ጉዱይ የለንም» ያላሉትን ያህል ዛሬ ሳይወዱ በግድ ማውለብለብ ጀመሩ።
እርስ በርሱ ሊያጫርሱት የነበረውም ብሔር ባልተጠበቀ ሁኔታ አንድነቱን አጠናክሮ፣ ድርና ማግ ሆኖ ለሃገሩ ህልውና ከማንም በፊት ቆመ።
ወያኔ/መቼም ያላሰበውና ያልጠበቀው የህዝብ ኃይል ታላቅነቱን አስመሰከረ።
ተጋድሎውን አሳየ።
አንድነቱን አጠናከረ።
ያለሙትን ሳይሆን ያላሰቡት ተአምር አምላክ አሳያቸው።
ይህም ሁሉ ሆኖ ግን ዛሬም እዚያው ድሮ ላይ ናቸው።
ምሁራንን ማሳደዱንና ሌሎችን ማውገዝና ማስወገዙን ስራዬ ብለው ተያይዘውታል።
ይህች አገር ትንሳዔ ያሻታል።
ህዝቡን የሚያከብር መንግስትና መሪ ያስፈልጋታል።
የህዝብን ስሜትና መንፈስ ተከትሎ የሚንቀሳቀስ ኃይል ያሻታል።
ይህ ካልሆነ ግን ወደ ሃያአንደኛው ክፍለ ዘመን እየገሰገስን ያለን... እጅና አንደበታችንን የተለጎምን የመንግስት ባሪያዎች ልንሆን ነው!!
ጎበዝ... ምን ስንባል እንደነበርን፣ ምን ሲፈፀምብን እንደነበር ከረሳን ታላቅ እንቅልፍ ላይ ነንና እንንቃ።
በመጪው ዓመት የተቃዋሚ ኃይሎችን ያካተተ ጠቅላላ ምርጫ እንደሚካሄድ ከወዲሁ እየተነገረ ነው።
ማን ሊሰራልን እንደሚችል ከወዲሁ ማወቅ ብልህነት ነው።
እየሞተች ያለችውን አገራችንን ጭራሹን የሚገድላት አንሻም።
ይልቁንም ትንሳዔዋን እናስብ!!
ከፊያሜታ ሐምሌ 21 ቀን 1991
ኢትዮጵያ የሚያስፈልጋትን የቤንዚን አቅርቦት ከሱዳን የምታገኝበት ሁኔታ መመቻቸቱ ተገለጸ
ኢትዮጵያ ከሚያስፈልጋት የቤንዚን አቅርቦት ሰማንያ አምስት በመቶ ያህሉን ከሱዳን በማገኘት የሰባት ሚሊዮን ዶላር ወጪ መቀነስ የሚያስችላት ሁኔታ መመቻቸቱን የኢትዮጵያ ነዳጅ ድርጅት አስታወቀ።
የድርጅቱ ዋና ሥራ አስኪያጅ አቶ ይግዛው መኮንን ከትናንት በስቲያ እንደገለጹት ኢትዮጵያ ከሚቀጥለው የፈረንጂች አዲስ ዓመት ጀምሮ በየወሩ 10 ሺ ሜትሪክ ቶን በዓመት ደግሞ 120 ሺህ ሜትሪክ ቶን ቤንዚን ከሱዳን ታስገባለች።
እንዲሁም በየወሩ 3 ሺህ ሜትሪክ ቶንና በዓመት ደግሞ 36 ሺ ሜትሪክ ቶን ላምባም ታገኛለች።
ይኸው ከሱዳን የሚገኘው ነዳጅ አገሪቱ በዓለም ገበያ ስትገዛ በዓመት ታወጣ የነበረውን የሰባት ሚሊዮን ዶላር ወጪ እንደሚቀንስላት ሥራ አስኪያጁ ገልፀዋል።
የቤንዚን አቅርቦቱ በአገሪቱ ካለው ፍላጎት ሰማንያ አምስት በመቶውን ሲሸፍን የላምባው ደግሞ በሰሜንና ሰሜን ምዕራብ የአገሪቱ ክፍል የሚያስፈልገውን ፍጆታ ሙሉ በሙሉና በአገሪቱ ካለው ፍጆታ ደግሞ ሃያ በመቶ ያህሉን እንደሚሸፍን አስታውቀዋል።
ኢትዮጵያ ነዳጁን ለመቀበልና ለማጠራቀም የሚያስችላትን ዴፖ ለመሥራት 25 ሺ ካሬ ሜትር ቦታ ከሱዳን መንግስት በአነስተኛ ዓመታዊ ክፍያ ማግኘቷን አቶ መኮንን አመልክተው፣ ዴፖውም ተሰርቶ ሲጠናቀቅና ነዳጅ ወደአገር ውስጥ የሚገባበት ሁኔታ ሲመቻች የአገር ውስጥ ዋጋ ሊቀን የሚችልበት ሁኔታ እንደሚፈጠር ገልጸዋል።
ኢትዮጵያ ከሱዳን ነዳጅ ማስገባት ስትጀምር የውጭ ምንዛሬ ማዳን ብቻ ሳይሆን በአሰብና በጅቡቲ ተወስኖ ለነበረው የነዳጅ ማስገቢያ በር አማራጭ እንደሚገኝና ይህም የነዳጅ አቅርቦቱን ዋስትና የሚያረጋግጥ እንደሚሆንም ተናግረዋል።
ከፈረንጆቹ አዲስ ዓመት ጀምሮ ኢትዮጵያ ከሱዳን ነዳጅ ማግኘት የምትችልበትን ሁኔታ ተግባራዊ የሚያደርግ የትብብር ስምምነት ሁለቱ አገሮች ሰኔ 7 ቀን 1998 ዓ.ም በካርቱም ተፈራርመዋል።
ከአዲስ ዘመን ሰኔ 15 ቀን 1993
ሻዕቢያ በኢትዮጵያ ላይ ያሰራጨው ዘገባ መሰረተ ቢስና ከእውነት የራቀ ነው
የኢትዮጵያ ሠራዊት በአሰብ ቡሬ መንገድ በጊዜያዊ የደህንነት ቀጣና ውስጥ በመግባት በኤርትራ ፖሊስ ጣቢያ ላይ ጥቃት ሰንዝሯል ሲል ያሰራጨው ዘገባ መሰረተ ቢስና ከእውነት የራቀ መሆኑን አንድ የውጭ ጉዳይ ሚኒስቴር ከፍተኛ ባለሥልጣን ገለጹ።
ባለሥልጣኑ ትናንት እንደገለጹት ጥቃቱን የፈፀመው የኤርትራ ተቃዋሚ ድርጅት የሆነው የቀይ ባሕር አፋር ዴሞክራሲያዊ ድርጅት መሆኑን ድርጅቱ ካወጣው መግለጫ ለማወቅ ተችሏል ብለዋል።
ጥቃቱን ያደረሰው የራሱ ተቃዋሚ ድርጅት ሆኖ ሳለ ሻዕቢያ በውስጡ ያለውን ችግር መፍታት ሲያቅተው ችግሩን በኢትዮጵያ ላይ ማላከኩ መፍትሔ ሊሆነው እንደማይችል ባለሥልጣኑ ገልፀዋል።
ሻዕቢያ እንዲህ ዓይነት የቅጥፈት ፕሮፓጋንዳ ማካሄድ የተለመደ ተግባሩ መሆኑን ባለሥልጣኑ አመልክተው፣ ኢትዮጵያ ምንጊዜም ሰላምን የምትፈልግና ለአልጀርሱ የሰላም ስምምነትም ተገዥ እንደሆነች አስታውቀዋል።
ከአዲስ ዘመን ሰኔ 13 ቀን 1993
በነዳጅ ምርቶች ዋጋ ላይ ቅናሽ ተደረገ
ከዛሬ ጀምሮ ለሚቀጥሉት ሦስት ወራት በሚያገለግለው የነዳጅ ምርቶች የችርቻሮ ዋጋ ላይ ቅናሽ መደረጉን የንግድና ኢንዱስትሪ ሚኒስቴር አስታወቀ።
ሚኒስቴር መሥሪያ ቤቱ ትናንት የዋጋ ማስተካከያን አስመልክቶ ባወጣው መግለጫ እንዳስታወቀው በሚኒስትሮች ምክር ቤት የፀደቀውና ከዛሬ ጀምሮ ለሚቀጥሉት ሦስት ወራት ተግባራዊ የሚሆነው የነዳጅ ምርቶች የችርቻሮ ዋጋ ቅናሽ በማሳየቱ በሌሎች ምርቶች ሸቀጣ ሸቀጦችና አገልግሎቶች ላይ የዋጋ ቅናሽ ይኖራል ተብሎ ይጠበቃል።
በአሁኑ የዋጋ ክለሳ መሰረት የነዳጅ ምርቾት የችርቻሮ ዋጋ በአዲስ አበባ ላይ ቤንዚን በሊተር አራት ብር ከአራት ሳንቲም፣ ኬሮሲን በሊተር አንድ ብር ከ80 ሳንቲም፣ ነጭ ናፍታ በሊትር ሁለት ብር ከ62 ሳንቲም፣ ቀላል ጥቁር ናፍታ በሊተር ሁለት ብር ከ23 ሳንቲምና ከባድ ጥቁር ናፍታ በሊትር ሁለት ብር ከ14 ሳንቲም እንደሚሆን መግለጫው አስታውቋል።
በዋጋ ክለሳው መሰረት በኢትዮጵያ ውስጥ ያሉ የነዳጅ ማደያ ጣቢያዎች ሁሉ ተግባራዊ እንዲያደርጉ መግለጫው አሳስቧል።
ከአዲስ ዘመን መጋቢት 25 ቀን 1993
ከትምህርት ሚኒስቴር የተሰጠ መግለጫና ውሳኔ
የአዲስ አበባ ዩኒቨርስቲ ተማሪዎች ያቀረቧቸው አስተዳደራዊ ጥያቄዎች ተገቢው ምላሽ እየተሰጣቸው መሆኑ ይታወቃል።
ጥያቄዎቹ የግቢው ጥያቄዎች ሆነው እያለ ግን በተማሪዎቹ ሰበብነት በአዲስ አበባ ከተማ ውስጥ ሕገ ወጥ እንቅስቃሴዎች እየተደረጉ ነው።
የተማሪዎቹ ጥያቄዎች በአግባቡ እየተመለሱ ባሉበት በአሁኑ ወቅት የሰላማዊ ሕዝብ ኑሮንና የመንግሥት ሥራን ሲያስተጓጉሉ ለሽብር ለሁከትና ለዝርፊያ መነሻ ሊሆኑ የሚችሉበት አንዳችም ምክንያት የለም።
ከትናንት በስቲያ በዩኒቨርስቲው ተማሪዎች አነሳሽነት በአራት ኪሎ አካባቢ በተፈጠረው ሁከት በወቅቱ በመገናኛ ብዙሃን እንደተገለጸው ሁሉ የትምህርት ሚኒስቴር፣ የንግድ ባንክ፣ የቱሪስት ሆቴልና የሌሎችም መ/ቤቶችና ድርጅቶች ህንፃዎች ተደብድበዋል።
መስታዎቶች ረግፈዋል።
የአገር አቀፍ ፈተናዎች ድርጅት ንብረት የሆኑ ከ10 ያላነሱ መኪናዎች ተቃጥለዋል።
ይህንን ቤንዚን በሚገኝበት ለከፍተኛ የእሳት አደጋ ይጋለጥ ነበር።
በትናትናውም ዕለት ይህ ፀረ ሕዝብ ተግባር በተባባሰ ሁኔታ ቀጥሎ በርካታ ንብረት ወድሟል።
ይህ ሁሉ ህገወጥና ሥርዓት አልባ ተግባር የተፈፀመው በአሁኑ ጊዜ አንዳንድ የፖለቲካ ድርጅቶች በነጻ መድረኮችና በሕዝብ ምርጫ ተቀባይነት ያላገኙበትን የፖለቲካ ዓላማ እውን ለማድረግ ከፍተኛ ትምህርት ተቋማትን በመድረክነት ለመጠቀም ከያዙት አካሄድ የመነጨ ነው።
በአሁኑ ጊዜ በርካታ የከፍተኛ ተቋማት ተማሪዎች ትምህርታቸውን አጠናቀው አገራቸውን ህዝባቸውናን ቤተሰባቸውም ለመርዳት ቢፈልጉም ጥቂት የፖለቲካ ተልዕኮ ያላቸው ተማሪዎች ደግሞ ይህንን ዓላማ በማደናቀፍ ለህገወጥ አላማቸውና ለተለያዩ ወንጀሎች ሲያሰልፏቸው ይታያል።
ከፍተኛ ትምህርት ተቋማት የአገሪቱ የሰለጠነ የሰው ኃይል ማፍሪያ እንጂ የህገ ወጦች እና የወንጀለኞች መደበቂያና መከማቻ አለመሆናቸውን ትምህርት ሚኒስቴር ማስገንዘብ ይፈልጋል።
በመሆኑም እየተፈጠረ ያለውን ችግር ለማስተካከል የሚከተለውን ውሳኔ ማሳለፍ አስፈልጓል።
1. የአዲስ አበባ ዩኒቨርስቲ ከትናትን ሚያዝያ 10 ቀን 1993 ዓ.ም ጀምሮ ላልተወሰነ ጊዜ ተዘግቷል፤
2. ሌሎች ከፍተኛ ትምርህት ተቋማት ተማሪዎች የተለየ ፖለቲካ ተልዕኮ ላላቸው ወገኖች መናጆ ሳይሆኑ ከተመሳሳይ ድርጊት ተቆጥበው ትምህርታቸውን በሥርዓት እንዲከታተሉ እናስጠነቅቃለን፤
3. ወላጆችም ሁኔታውን በመገንዘብ መንግሥት የልጆቻቸውንና የህብረተሰቡን ደህንነት ለመጠበቅ በሚያደርገው ጥረት ውስጥ ተገቢውን አስተዋፅዖ እንዲያደርጉ ትምርህት ሚኒስቴር አጥብቆ ያስገነዝባል።
ትምህርት ሚኒስቴር
ከአዲስ ዘመን ሚያዝያ 11 ቀን 1993
ሁሴን አይዲድ ከኢትዮጵያ እንዲወጡ ተጠየቀ
ሁሴን አይዲድ ሰሞኑን ባደርጉት ቃለ ምልልስ በኢትዮጵያና በኬንያ የሚገኙ ሶማሊያዎች ከሶማሊያ ጋር መቀላቀል አለባቸው በማለታቸው የሶማሌ ህዝቦች ዴሞክራሲያዊ ፓርቲ ከኢትዮጵያ እንዲወጡ ጠየቀ።
የፓርቲው ሊቀመንበር አማባሳደር መሃመድ ዲሪር ትናንት በሰጡት መግለጫ የሁሴን አይዲድ ንግግር በጣም እንዳሳዘናቸው በመግለፅ የኢትዮጵያ ሶማሌዎች በኢትዮጵያ ህገ መንግስት መብታቸው ተከብሮ የሚኖሩና በኢትዮጵያዊነታቸው የሚኮሩ መሆኑን አስረድተዋል።
አያይዘውም ሶማሌ አንድ የኢትዮጵያዊ ብሔረሰብ ነው ብለዋል።
ሁሴን አይዲድ በአስቸኳይ ኢትዮጵያን ለቀው እንዲወጡም ጠይቀዋል።
ሁሴን አይዲድ ኦጋዴንን ጨምሮ በኢትዮጵያ ውስጥ ሶማሌዎች የሚኖሩባቸው ግዛቶች የሶማሊያ አካል ናቸው፣ ሶማሌዎችም በአሁኑ ወቅት የበርሊን ግምብ እንደከፈላቸው ጀርመኖች ሊታዩ ይገባል በማለት የተናገሩት ኢትዮጵያ ውስጥ ሆነው መሆኑ ደግሞ በይበልጥ እንዳሳዘናቸው አማባሳደሩ ገልፀዋል።
እንደዚህ ዓይነት ሃሳብ ፈፅሞ እንዳይደገም አበክረው ያሳሰቡት አምባሳደሩ ሁሉም የየራሱን ሥራ መሥራት አበለት ካሉ በኋላ አይዲድ ኢትዮጵያን ለቀው እንዲወጡ ጠይቀዋል።
ይህ በእንዲህ እንዳለ ዴይሊ ኔሽን የተባለው የኬናይ ጋዜጣ የሁሴን አይዲድን ንግግር የጦረኞች ንግግር ነው ካለ በኋላ እንደዚህ ዓይነት ሰዎች ኬንያ ላይ ችግር እንዳይፈጥሩ ኬንያውያን ሁሌ ጊዜ ጥንቃቄ ማድረግ እንዳለባቸው አስገንዝቧል።
ከዘፕሬስ ጥር 29 ቀን 1994
በኤርትራ ወጣቶች አመጽ አስነሱ - በረሃ እየገቡ ናቸው
በአዲሱ አወቃቀር ከፊል ሥራዬንና የአካለጉዛይ አውራጃዎችን በሚያጠቃልለው ደቡባዊ ዞን በዓዲ ኳላ አካባቢ በአንድ መንደር በተካሄደ የታቦት ንግስ በዓል አከባበር ላይ በተነሳው ብጥብጥ በርካታ ወጣቶች የመንግሥት ንብረት ማውደማቸው ተገለጸ።
በዕለቱ የኤርትራ መንግሥት ዑና ጋዕቤተን በተባለው መንደር አቅራቢያ ግድብ ለማሰራት ያዘጋጃቸው የተለያዩ ማሽነሪዎች ከጥቅም ውጭ መሆናቸውን ዜናው አክሎ ገልጿል
ወጣቶቹን ለዚህ አድራጐት ከገፋፋቸው በርካታ ምክንያቶች መካከል በዋነኛነት የሚጠቀሰው በኤርትራ እየተካሄደ ያለው አስገዳጅ የብሔራዊ የውትድርና አገልግሎት እንደሆነ ይነገራል።
የአመፁ ዜና የደረሰው የአዲኳላ ንዑስ ዞን አስተዳዳሪ ወጣቶችን ሰብስቦ ከማሠሩም በላይ ለወላጆቻቸውም ከባድ ማስጠንቀቂያ መስጠቱ ታውቋል
ከአሁን በፊትም በርካታ ወጣት ተማሪዎች በአስመራ ከተማ የሻዕቢያ መንግሥት በብቸኛነት ስለ መሬት፣ ስለ ዜግነት፣ ስለ ሰንደቅ ዓላማና ስለ አስተዳደራዊ ክፍፍል ያወጣቸውን አዋጆች በመቃወም በጋራ ጥያቄ አቅርበው እንደነበር ይታወሳል
ይህ በእንዲህ እንዳለ በኤርትራ ምዕራባዊ ቆላዎች የሚካሄዱ ወታደራዊ ግጭቶች እያየሉ በመጡበት ሰዓት በርካታ ወጣቶች ከኤርትራው እስላማዊ ግንባር ጐን ተሰልፈው ሻዕቢያን ለመውጋት ወደ በረሃ እየጐረፉ መሆናቸው ተጠቁሟል።
ከወጣቶቹ አብዛኞቹ የሻዕቢያ አበላት የነበሩና የተቀነሱ፣ ከብሔራዊ ውትድርና አገልግለው የተመለሱና የቀድሞ የጀብሃ አባላት የነበሩ በመሆናቸው የተቃዋሚውን ወታደራዊ አቅም ያጐለብታሉ ተብሎ ታምኗል
ወጣቶቹ የእስላማዊውን ግንባር አቋም ባይደግፉም «የጠላቴ ጠላት ወዳጄ ነው ...» በሚል መርህ በጨቋኙ የሻዕቢያ አመራር እየተመረሩ ጦርነቱን መቀላቀላቸው ለኤርትራ ሕዝብ ከፍተኛ አደጋ እንደሆነም የደረሰን ዜና ያስረዳል።
በሁኔታው የተደናገጡ የኤርትራ መንግሥት ባለሥልጣናትም ከፍተኛ ገንዘብ በማውጣት ወታደራዊ ማሰልጠኛዎች በመገንባትና ዘመናዊ የጦር መሣሪያዎችን በመግዛት ላይ እያተኰሩ መሆናቸውን የሚደርሱን ዘገባዎች ይጠቁማሉ
ከጦቢያ መስከረም 15 ቀን 1990
ለኦነግ መጠናከር የሃይማኖት ሰዎች እጅ መኖሩ ተገለፀ!
በሀገራችን ኢትዮጵያ ተጨማሪ ጠላትና የሻዕቢያ ረዱት በመሆን አጋርነቱን እያረጋገጠ ለሚገኘው (ኦነግ) መጠናከርና ማደግ የሃይማኖት ሰዎች እጅ በድጋፍ ሰጪነት መኖሩ ተገለፀ።
አንድ ዘገባ እንዱመለከተው፣ «እስከ ቅርብ ወራት ድረስ በሲዊዘርላንድ ለሻዕቢያ ድጋፍ ሰጪ ቢሮን የአደራጀውና የኢትዮጵያ ሉዓላዊነት እንቅስቃሴን የሚያደናቅፈው፣ በኦርቶዶክስ ቤተ-ክርስቲያን «እንግዱ ቤት» ይጠለል የነበረው በኤርትራ ኦርቶዶክስ ወጣት ቢሮ ኃላፊነት ሽፋን የነበረው ጴጥሮስንና ግብረ አበሮቹን የረዱና የላኩ ካህናት የሉተራን ፌዴሬሽና ኃላፊዎችና የሻዕቢያ ደጋፊዎች ናቸው።»
ብሏል።
ኢትዮጵያ በየዘመናቱ የሚነሱባትን የውስጥና የውጭ ጠላቶቿን በልጆቿ አንድነት በመመካት የታወቀች ስለመሆኗ ትናንት በአድዋ፣ ዛሬ በባድመ የተገኘው ድል ማረጋገጫ እንደሆነ ያወሳው ዘገባ፣ ከእነዚህ የውስጥና የውጭ ጠላቶች መካከል ከትግል አጋርነት ወደ ለየለት ጠላትነት የተሸጋገሩት ሻዕቢያና ኦነግ እንደሚጠቀሱና «ከዚህ በፊት የኦነግ (አባኦ) ማዕከላዊ ኮሚቴ አባላትን ኤዶሳ ገመችስና ሸምሰዲን አብዩን ወደ ውጭ በመላክ... የመካነ ኢየሱስ ድርጅት ዋና ቢሮ ነው» በማለት ጠቅሶ፣ በኬንያ በኩል ለኦነግ ወኪሎች ወርቅና የከበሩ ድንጋዮች ሲልኩ ከአንዴም ሁለቴ የተያዙትም የመካነ ኢየሱስ ዋና ቢሮ ቄሶች እንደሆኑ ዘግባው አመልክቷል።
ጉዱዩን የአዲስ አበባ ፖሊስ እንደሚያውቀው ያመለከተው ዘገባ፣ አሁንም ስለጉዱዩ ፖሊስ መከታተል እንደሚገባው ጠቁሟል።
ከፊያሜታ ጳጉሜን 3 ቀን 1991
«ሁከት መቀስቀስና ግጭት መፍጠር የፖለቲካ ድል መለኪያ ቢሆን ኖሮ ኤርትራን የሚቀድማት የለም»
ፕሮፌስር እንድርያስ
ከረጂም የነጻነት ትግልና ከታላቅ ድል በኋላ አሁን በገዛ ራሷ ቁልቁል ወደ አዘቅት መውደቅ የጀመረችው ኤርትራ ውስጥ የተፈጠሩት የኤርትራ መንግሥትና የኤርትራ ህዝቦች ነፃ አውጪ ግንባር አመራር በተፈጠሩበት ቅጽበት ያረጃሉ ብሎ ለማሰብ በእውነት አስቸጋሪ ነው ሲሉ ፕሮፌሠር እንድሪያስ እሸቴ ታህሳስ 9ቀን 98 ዓ.ም በኢ.ሲ.ኤ በተዘጋጀው የህግ መድረክ ለሠላም ህዝባዊ ስብሠባ ላይ ገልጠዋል።
ገና የአምስት አመት ዕድሜ ብቻ ያስቆጠረችው አገር ጐረቤቶቿን ሁሉ አዋኪና ጦር ናፋቂ ሆና ብቅ ለማለት እንዴት ተቻላት? ለዕለት ጉርሡ ደፋ ቀና የሚል ገበሬና ከብት አርቢዎች ባሉበት አገር ውስጥ የተነሡት መሪዎች መለያ በአንድ ጀንበር ብቅ ያለ ወታደራዊ ማንአለብኝነትና ህግ-አልባነት ይህናል ብሎ የሚገምት ማነው? ሁከት ለማለት ጥያቆዎች ካቀረቡ በኋላ ፕሮፌሰር እንድርያስ የኤርትራን አመራር ጀብደኝነት አጠቃለው ሲገልጹ ሁከት መቀስቀስና ግጭት መፍጠር የፖለቲካዊ ድል መለኪያ ቢሆን ኖሮ በዕድሜዋ ትንሽ፣ በቆዳ ስፋቷ ጠባብ፣ በህዝብ ቁጥሯ አነስተኛ የሆነችውና የማያቀናጣ ሃብት ያላት ኤርትራ «ድንቅ» በተባለላት ነበር ብለዋል።
ፕሮፌሰር እንድሪያስ ምሁራኑን አንስተው በሠጡት አስተያየትም የተሳከረውንና ግራ የሚያጋባውን የኤርትራ ድርጊት ይብስ እንዲተራመስ የተሳከረው አመራር የኤርትራ ምሁራንን የማያወላውል ድጋፍ የማረከ ይመስላል ካሉ በኋላ አመራሩም ምሁራኑም ሞታውን ለመደገስ በአንድነት የተባበሩ ይመስላል ሲሉ ገልጸዋል።
ፕሮፌሠር እንድሪያስ መለስ በማለትም አሁን ለተፈጠረው ችግር ተጠያቂዋ ኤርትራ ብቻ ነች ብሎ ለማለት እንደማይቻል ገልጠው ለህዝበ ውሳኔው እንደ ቅድመ ሁኔታ የሚየገለግሉ ሁኔታዎች ግልጽ ሊሆኑ በቻሉ ነበር ሲሉ በዚህም በኩል የነበረውን ስህተት ጠቁመዋል።
በኢትዮጵያና በነጻይቱ ኤርትራ መካከል በሚኖረው ግንኙነት ላይ ህዝባዊ ስምምነት አንዲኖር ማድረግ ይቻል እንደነበር የድንበር መካለሉን፣ የኢኮኖሚ ትብብር ሁኔታዎችንና በኢትዮጵያ የሚገኙ ኤርትራዋያን በህግ የሚኖራቸውን ሁኔታ በግልጽ መወሠን ይቻል ነበር ሲሉ የነበረውን ስህተት አመልክተዋል።
ከዚህም በላይ ስለሪፈረንድሙ ሲያብራሩም የህዝበ ውሳኔው ህጋዊነትና ውጤት የኢትዮጵያን ስምምነት የሚጠይቅ ስለነበር አብይ ጥያቄዎች ሚዛናዊ በሆነ ሁኔታ እልባት እንዲያገኙ ለማድረግ ኤርትራ ከወዲሁ ፈቅዳ የምትገባበትን አስገዳጅ ነገር መፍጠር ቀላል ሊሆን ይችል ነበር።
እንዲህ ያለ ዝግጅት የሁለቱም ሀገሮች ዜጐች /በኢትዮጵያ የሚገኙ ኤርትራዊያንን ጨምሮ/ ተስፋ የሚጥሉበት ጠንካራ መሠረት እንዲያገኙ ያደርጋቸው ነበር።
በማለት አስተያየታቸውን ሠጥተዋል።
ከፊያሜታ ታኅሣሥ 30 ቀን 1991
የኢትዮጵያ አየር መንገድ ወደሀርጌሳ/ ሶማሊያ በረራ ሊጀምር ነው
የኢትዮጵያ አየር መንገድ 44ኛ ዓለም አቀፍ የበረራ መስመሩ ወደሚሆነው ሀርጌሳ በቅርቡ በረራ እንደሚጀምር አስታወቀ።
አየር መንገዱ የአፍሪካ አገሮችን ለማቀራረብ ባለው ዓላማ መሰረት ከመጋቢት 18 ቀን 1993 ዓ.ም ጀምሮ ወደሀርጌሳ የሚያደርገው በረራ በሳምንት ለሁለት ቀናት ማክሰኞና ሐሙስ ነው።
አየር መንገዱ ትናንት ለኢዜአ በላከው መግለጫ ይህ የበረራ መስመር ከአዲስ አበባ ተነስተው ወደሀርጌሳ ለሚሄዱትም ሆነ በአዲ አበባ በኩል አልፈው ጉዟቸውን ለሚቀጥሉ መንገደኞች አገልግሎት እንደሚሰጥ ይታመናል።
ከአዲስ ዘመን መጋቢት 4 ቀን 1993
ርእሰ አንቀጽ፦
በዳኝነት አካባቢ የሚፈሰውን እንባ ለማበስ
የሕግ ሰዎች አንድ ሰው ያለአግባብ ከሚታሠር ወንጀለኞች ቢያመልጡ ይመረጣል ይላሉ።
ፍትሕ በቀልን፣ ፍትሕ ጥላቻን፣ ፍትሕ ፖለቲካን እንድታገለግል በሚሞከርበት አገር የዜጐች፣ የሐቀኛ ግለሰቦችና ማኅበረሰብ ሕልውና ዋስትና እንደማይኖረው ይታወቃል።
ይህም በመሆኑ ዛሬ የታጠቁ ተቃዋሚዎች ይንቀሳቀሱባቸዋል በሚባልባቸው አካባቢዎች በተለይ በአማራውና በኦሮምያ ክልል በተቃዋሚነት የሚፈለግ ሰው ዘመድ አዝማድ እየተሰበሰበ ይታጐራል።
ወንጀል ግን ግለሰባዊ እንጂ በደም የሚተላለፍ እንዳልሆነ ይታወቃል።
ይህ ብቻ አይደለም።
ዛሬ በከተሞችም በሆነ ባልሆነው የሚታሠረው ሰው እየተበራከተ መጥቷል።
በዚህ ላይ በዳኞች እጥረት የፍርድ ቤቶች አሠራር በማያራምድ ማነቆ ውስጥ ገብቷል።
ለመንግሥት ጽናት ዋስትና፣ ለሕዝብ ተገንና አለኝታ መኖሩ ሊረጋገጥ የሚችለው ፍትሕን የሚያስተናብሩ አካላት ነፃ ሆነው ከማናቸውም ጣልቃ ገብነትና ተጽእኖ ተላቅቀው መሥራት ሲችሉ ነው።
ፍትሕን ያለ ደጅ ጥናትና ያለ ማንም፣ ያለ ምንም ችሮታ ለማግኘት መቻል መብት ይመስለናል።
«ዘግይቶ የተሰጠ ፍርድ እንዳልተሰጠ ይቆጠራል» (justice delayed is justice denied) ይባላል።
ዛሬ በተለይ በፌዴራል ፍርድ ቤቶች በዳኞች እጥረት በተከሰተው የችሎቶች መጣበብ ጉዳዮች ውሣኔ ሳያገኙ እየተንከባለሉ ይገኛሉ።
ባለፉት መንግሥታት ጊዜ የነበረው የፍትሕ መጥፋት፣ የኢትዮጵያዊያን ፍርድ አጥቶ መንገላታት፣ ወዘተ፣ በሕዝቡና በመንግሥት መካከል ከባድ ቅራኔ መፍጠሩን ታሪክ መዝግቦታል።
እስካሁን ላልሰከነውና የበለጠ ውጥረት ላስከተለው ችግር ዳርጐናል።
በአጭሩ የዚህ ሕዝብ የፍትሕ ፍለጋ ትግልና ሩጫ ወደ ሐቀኛ መልስ ገና አልደረሰም።
ይልቁንም የፖለቲካው ባሕርይና የመሪ ድርጅቱ አቋም ሕዝብ ሲመኘው ከኖረው ፍትሕ እጅግ ብዙ ርቀት ወስዶናል።
ትግሉንም አክርሮታል።
የዜጐች መሠረታዊ መብቶች ማስጠበቂያ፣ የባለሥልጣኖች ልጓም ሆኖ ሊያገለግል የሚገባውን ነፃ የዳኝነት ሥርዓት ጥያቄን መልስ ከፕሮፓጋንዳ ጠቀሜታው ብቻ የማየቱ ዝንባሌ በእጅጉ እየጐዳን ነው።
ነፃ የዳኝነት ሥርዓት ሕገ - መንግሥታዊ ዋስትና አግኝቷል ይባላል።
እንዳይሠራ ግን ተቀፍድዷል
የዛሬው ሥርዓት ሥልጣን ላይ ከወጣ ወዲህ እንደትናንቱ ሁሉ አያሌ ሺህ ዜጐች በየእሥር ቤቱ ታጉረዋል።
የታሠሩትን ሁሉ ወንጀለኛ ለማለት ግን አይቻልም።
እንዲህ ከተባለ ደግሞ ስሜታዊነት፣ በቀልና ጥላቻ ከፍትሕ ፊት ተደንቅረዋል ማለት ነው።
በሕግ እይታ በነፃ ፍርድ ቤት ተከራክሮ ካልተፈረደበት ማንም ሰው ወንጀለኛ አይደለም።
አይባልምም።
በአሁኑ ጊዜ ያለው እውነታ ሲታይ ግን የአገራችን እሥር ቤቶች ነፃ ዜጐችን ማሳረፊያ ሥፍራዎች ሆነዋል ለማለት ያስደፍራል።
እስካሁን የፍርድ ቤቶችን ደጅ የማያውቁ፣ በስልክ ተጠርተው፣ በራዲዮ ማስታወቂያ ተሰባስበው፣ ከቤትና ከአውራ ጐዳና ታድነው፣ ወዘተ፣ የታሰሩ ዜጐች እስከ መቼ በእሥረኝነት ይዘልቃሉ?
ፍትሕ ሲዘገይ የተዛባ ፍርድ ያህል የሚጠላ ነው
የራሱ አቋምና ተግባር አጠያያቂ የሆነው፣ የሞራል ጥንካሬው ዘወትር በአሉታዊነት የሚጠቀሰው ይህ ሥርዓት የሕሊና እሥረኞች፣ ጋዜጠኞች፣ የፖለቲካ ሰዎችና የመሳሰሉትን ይህን ያህል ጊዜ አስሮ ያቆየበትን ምክንያት ሲጠየቅ ዳኛ እንደሌለ፣ ዐቃቤ ሕግ እንደ ጐደለ፣ ፋይል መክፈት ጊዜ እንደ ፈጀ በማስረጃነት ሲያቀርብ ነበር።
ይኸ የራሱ ችግርና ሰበብ ነው።
በሕዝብና በፍትሕ ፊት ተቀባይነት የለውም።
በዳኝነት ላይ ከፍተኛ እምነት የጣሉ፣ በየወህኒው ቤት የተቆለፈባቸው ዜጐች ሁሉ በአስቸኳይ ፍርድ ቤት ቀርበው እንዲፈረድላቸው ወይም እንዲፈረድባቸው ይፈልጋሉ።
የተወሰኑ ሰዎች ለዳኝነቱ ተግባር ሲሰለጥኑና ሲዘጋጁ እንደነበር ተነግሮናል።
ዳኞች በሥርዓቱ ካድሬዎች ማሠልጠኛ ተቋም መሠልጠናቸው አግባብ ነው ባንልም በተለይ ለፌዴራል ፍርድ ቤቶች 30 ዳኞች ተዘጋጅተው ለሹመት ለሕዝብ ተወካዮች ምክር ቤት ይቀርባሉ ከተባለ ወራት አለፉ።
ምክር ቤቱ ለእረፍት ከመዘጋቱ በፊት ይሾማሉ ተብሎ ተጠበቀ።
አልሆነም።
ምክር ቤቱ በአዲሱ ዓመት የዳኞችን ሹመት የመጀመሪያ ሥራው እንደሚያደርግ ተገምቶ ነበር።
ግምቱ አልሠራም።
ባለጉዳይ ግን አሁንም እየተጉላላ ነው።
በቀጠሮ ሲንከባለሉ የኖሩ ፋይሎች ወደ 1991 እንደገና በቀጠሮ እየተወረወሩ ይገኛሉ።
በአዲስ እይታና ዕምነት ሠልጥነዋል የሚባሉት ዳኞች ለፍትህ ያላቸው ዕምነት፣ ለሕዝብ ያላቸው ታማኝነት ወደፊት የሚታይ ሆኖ ወደ ተግባር መሠማራታቸው ግን ዛሬ በፋይሎች መደራረብና በዳኞች እጥረት በዳኝነት አካባቢ የሚፈሰውን እንባ በመጠኑም ቢሆን ያብሳል የሚል እምነት አለን።
ከጦቢያ ጥቅምት 27 ቀን 1990
ተቃዋሚ ኃይሎች ጠመንጃቸውን ባስቀመጡ ማግስት አቶ መለስ ዜናዊ "በሩ ተከፍቷል!" አሉ
እስከ ቅርብ ጊዜ ድረስ ወታደራዊ እንቅስቃሴ ሲያደርግ የነበረ መሆኑን በተለያዩ መግለጫዎቹ ያሳወቀው የኢትዮጵያ አንድነት ግንባር (ኢአግ) ሠራዊቱ ተኩስ እንዲያቆም መመሪያ ሰጠ።
ጠ/ሚንስትር መለስ ዜናዊም መስከረም 12 ቀን፣ 1991 ዓ.ም በሰጡት መግለጫ ሰላማዊ እንቅስቃሴውን አስመልክተው አበራታች መሆኑን አስምረውበታል።
ከአቶ መለስ ዜናዊ ንግግር አንድ ሳምንት ቀደም ብሎ የተኩስ አቋም ማወጁን ያሳወቀው የኢትዮጵያ አንድነት ግንባር በመስከረም 6፣ 1991 መግለጫው በአሁኑ ወቅት በተቃዋሚ ኃይሎች መካከል መፈጠር ለሚገባው ሕብረት፣ በሀገራችን ሉአላዊነት መደፈር ምክንያትና ኢሕአዴግ ፖሊሲዎቹን መርምሮ አስፈላጊና ተስማሚ እርምጃዎችን ለመውሰድ እንዲቻል በማሰብ ተኩስ የማቆም ውሳኔ ላይ መድረሱን አብራርቷል።
የኢትዮጵያ አንድነት ግንባር ከዚህ ውሳኔ ላይ የደረሰው ከመስረከም 1-3፣ 1991 ድረስ በፓሪስ ሲካሄድ ከነበረው የተቃዋሚ ኃይሎች ስብሰባ በኋላ ነው።
በዚህ የፓሪሱ ጉባኤ ቀደም ሲል ወታደራዊ ክንፍ የነበራቸው ኃይሎች ሰላማዊና ዲሞክራሲያዊ የትግል ስልት በመምረጥ በተኩስ አቁም ውሳኔው የፀኑ መሆናቸውን አሳውቀዋል።
እነዚህም የተቃዋሚ ኃይሎች የአፋር አብዮታዊ ዲሞክራሲያዊ አንድነት ግንባር (አርዱፍ)፣ የኢትዮጵያ መድኅን ዲሞክራሲያዊ ፓርቲ (መድኅን) እና የኢትዮጵያ አንድነት ግንባር (ኢአግ) መሆናቸው ተያይዞ ተገልጿል።
ይህን ውሳኔ ያሳለፉት የተቃዋሚ ኃይሎች ወደፊት ወደ ሃገር ውስጥ በመግባት ወደፊት ለሚኖረው ምርጫ ተሳታፊ እንደሚሆኑ በግልፅ የተቀመጠ ውሳኔ ባይኖርም፣ አንዳንድ ምንጮች ግን በመጪው የፈረንጆች 2000 ዓ.ም ተቃዋሚ ኃይሎች ወደ ሃገር ውስጥ በመዝለቅ ተሳታፊ እንደሚሆኑ ይገልጻሉ።
የኢትዮጵያ አንድነት ግንባርም በሰሜን ምዕራብ እያደረገ የነበረውን እንቅስቃሴ በማቆም በሰላማዊ መንገድ ትግሉን እንደሚቀጥል ቢገልፅም እሰከ ቅርብ ጊዜ ድረስ በሰሜን ምዕራብ ኢትዮጵያ ትጥቅ ትግል ያደርግ እንደነበርና በቅርቡ ነሐሴ 24 ቀን 1990 ዓ.ም በጭልጋ አውራጃ ውስጥ ቋራ አካባቢ በመንቀሳቀስ ላይ የሚገኘው አንድ የኢትዮጵያ አንድነት ሠራዊት (ኢአሠ) ኃይል ከኢሕአዴግ አሳሽ ጦር ጋር 45 ደቂቃ የፈጀ ጦርነት አድርጐ ከ10 ያላነሱ ከኢሕአዴግ ወገን መሞታቸውና 6 የሚደርሱ መቁሰላቸውን፣ በኢአሠ በኩል ግን ምንም ጉዳት አለመድረሱን አብራርቷል።
ከዚህ በኋላ ነው በፓሪሱ ጉባኤ የተኩስ ማቆም ውሳኔ ላይ የተደረሰው።
ጠ/ሚንስትር መለስ ዜናዊም ከዚህ በኋላ በሩ ክፍት ነው በማለት የገለፁት።
አያይዘውም ከአሁን በኋላ በኢትዮጵያ በሚገኙ ተቃዋሚ ኃይሎች መካከል የነበረው የመኮራረፍ ስሜት ተወግዶ የፖለቲካ አቋሞቻቸውን በሰላማዊ መንገድ ለማራመድ የሚያስችሉ መሰረቶች የተጣሉ መሆናቸውንና በውጭ አገር የሚገኙ የተቃዋሚ ፖለቲካ ድርጅቶችም ልዩነታቸውን እንደያዙ ሃገር ውስጥ ገብተው ሕጉና ሥርዓቱን አክብረው በነጻ አላማቸውን ለማራመድ የሚያስችል ሁኔታ መመቻቸቱን ጠ/ሚንስትር መለስ ዜናዊ በሰሞኑ መግለጫቸው ይፋ አድርገዋል።
ከፊያሜታ መስከረም 15 ቀን 1991
የኢትዮጵያን ሐውልት የመመለሱ ሂደት እንዲፋጠን ተጠየቀ
በሮም ከተማ የሚገኘው የኢትዮጵያ ሐውልት ወደሀገሩ በአጭር ጊዜ እንዲመለስ የኢጣሊያን መንግሥት የበኩሉን ጥረት እንዲያደርጉ የኢፌዴሪ ፕሬዝዳንት አሳሰቡ።
ፕ/ት ነጋሶ ጊዳዳ ትናንት የሥራ ጊዜያቸውን የፈጸሙትን በኢትዮጵያ የኢጣሊያ አምባሳደር ሚስተር ማርቼሊ ሪኮቨሪን ባሰናበቱበት በወቅቱ ኢጣሊያ ሐውልቱን ለመመለስ በመጨረሻ ምዕራፍ ላይ እንደምትገኝ መገንዘባቸውን በማውሳት አሁንም ጥረቱ እንዲፋጠን አሳስበዋል ሲል አንድ የውጭ ጉዳይ ሚኒስቴር ቃል አቀባይ ገልጿል።
ፕሬዝዳንቱ አያይዘውም ኢጣሊያ በአፍሪካ ቀንድ ያለውን የሰላም ሁኔታ የተረጋጋ እንዲሆን ባላት ፍላጎት መሰረት የኢትዮጵያና የኤርትራ ግጭት በሰላማዊ መንገድ እንዲፈታ ያደረገችውን ጥረት አደንቃለሁ ብለዋል።
አምባሳደሩ በበኩላቸው ሮም የሚገኘውን የኢትዮጵያን ሐውልት ካለበት ሥፍራ ነቅሎ በማጓጓዝ ኢትዮጵያ ውስጥ በተመረጠለት ስፍራ ሊተክል የሚችል ኩባንያ ለማግኘት በአውሮፓ ደረጃ በቅርቡ ጨረታ የመውጣቱን ጉዳይ በድጋሚ አውስተዋል።
ከአዲስ ዘመን ግንቦት 10 ቀን 1993
ኤርትራ ከባድ ጥቃት ለማድረስ እየዋዛች ነው
ሪፖርታዥ
የግንባሩ ሁኔታ
የኤርትራው አመራር የአፍሪካ አንድነት ድርጅትን የማስማሚያ ሃሳብና የማስፈፀሚያ ስልቶች ተቀብያለሁ፣ ግን ኢትዮጵያ ቀደም ሲል ተቀብያለሁ ስትል ቆይታ አሁን አልቀበለውም ያለች በመሆኗ ጦርነቷ አይቀሬ ነው በማለት በአንድ በኩል ለወቅቱ የአፍሪካ አንድነት ድርጅት ሊቀመንበርና ለአልጀሪያው ፕሬዝዱንት ለአብዱል አዚዝ ቡተፍ ሊካ አንድ አቋራጭ መንገድ ይፈልግለት ሲሉ አሳስበው በሌላውና እውነተኛው በሆነው ገጽታቻው ህዝባቸው ለጦርነት እንዲነሳ ጥሪ ማቅረባቸው ይታወሳል።
ኢሳያስ ህዝባቸው ከኢትዮጵያ መጠነሰፊ ማጥቃት ራሱን እንዲከላከል ጥሪ አቅርበው ሳምንት እንኳን ሳይቆዩ በዛልአምበሳ ግንባር በእሳቸው አስተያየት የመጨረሻ ዕድል ይገኛል ባሉለት ሙከራ ከፍተኛ ማጥቃት ሰንዝረው ከሽፎባቸዋል።
ይህ የሚያሳየው በአሁኑ ጊዜ የሚደረገው የሰላም ጥረት በኤርትራውያኑ በኩል ተቀባይነት የማይኖረው መሆኑንና እነሱ ለችግሩ የራሳቸው መፍትሔ ይሆናል ብለው የሚገምቱት ጦርነት ብቻ መሆኑን ነው።
የኤርትራ መሪዎች የዲፕሎማሲው መንገድ ከጥንቱም ቢሆን የማይቀናቸው እሱም የማይፈልጋቸው በመሆኑ በጥሬ አመለካከታቸው ለሁሉ ነገር መፍትሔው ጦርነት ነው ብለው ስለሚያምኑና ሌላም አማራጭ ስለማያውቁ የኢትዮጵያና የኤርትራ ችግር በሰላማዊ መንገድ መፍትሔ ያገኛል ብሎ ከእንግዲህ መጓጓት ጠቀሜታ የለውም።
ስለሆነም ኢትዮጵያ ለአንዴና ለመጨረሻ ችግሯን ለመፍታት ያላት አማራጭ በጦርነቱ ድል ለማድረግ በቆራጥነት መነሳትና ጠላቷን ድባቅ መምታት ነው።
ኢትዮጵያ በኤርትራ አሻጥረኛ አመራር ሳቢያ ከጀመረችው የልማት ዘመቻ ተቋርጣ ጦርነት መግባቷ ትልቅ ኪሳራ ቢሆንም በግዴታ ከገባችበት ጦርነት በአፋጣኝ በድል አድራጊነት ካልወጣች ደግሞ የባሰ የኪሳራ ኪሳራ ስለሚሆን በዚህ ወሳኝ ፍልሚያ በአጭር ጊዜ ውስጥ የኤርትራን ሃይል ድባቅ መትታና በአሸናፊነት መውጣት ያላት ብቸኛ አማራጭ ነው።
ለዚህ ደግሞ የኢትዮጵያ ልጆች በህይወትም ሆነ በገንዘባቸው የተቻላቸውን ለማድረግ ቆርጠው የተነሱበት ጉዱይ መሆኑን በኢትዮጵያ አራቱም ማዕዘን ያለው ህዝብ የሚተነፍሰው አስተያየት ነው።
የሰላሙ ሂደት
ተጀምሮ የነበረው የሰላም ሂደት ተቋርጧል።
ዩ.ኤስ.አሜሪካና ሌሎች ሃያላን መንግስታት የአፍሪካ አንድነት ድርጅት ያቀረበውን የሰላም እቅድና ይህንኑ ለማስፈጸም የወጣውን የማስፈፀሚያ ስልት በተግባር እንዲተረጎም ከፍተኛ ግፊት በኢትዮጵያ ላይ ለማሳደር ሞክረዋል።
ኢትዮጵያ ያለምንም ቅድመ ሁኔታ በተጠየቀችው መሰረት በመጀመሪያ የተኩስ ማቆምን አሜን ብላ እንድትፈርም ተፈልጎ ነበር።
መፈለግም ብቻ ሳይሆን በማስፈራራት ተግባራዊ እንድታደርገው አንቶኒ ሌክና ሱዛን ራይዝ አዲስ አበባ ገብተው የኢትዮጵያን መሪዎች አነጋግረው ነበር።
ሆኖም ኢትዮጵያ በቅድሚያ የኤርትራ ጦር የሚወጣባቸው ክልሎች እስካልታወቁ ድረስ አልቀበለውም በማለቷ ጥረታቸው ከሽፏል።
ይህም የሰላሙ ጥረት የተሳካ እንዱይሆን ኤርትራ ሳትሆን በአሁኑ ጊዜ እንቅፋት የሆነችው ዩ.ኤስ።
አሜሪካ መሆኗን ስሚያሳይ ኢትዮጵያ ከፍተኛ ጥንቃቄ ማድረግ እንዱለባትና ህዝቡም አለም አቀፍ ጠላቶቹን አውቆ መነሳት እንዱለበት ያለክታል።
ልዩ ጥንቃቄ
የሻዕቢያው አመራር ባለፈው ሳምንት በዛልአምበሳ ግንባር ከፍተኛ የማጥቃት ጥረት አድርጎ የከሸፈበት መሆኑ የሚታወቅ ነው።
በእርግጥ በዚህ ግንባር የሚቃጣው ችግር በዚህ ይወሰናል ባይባልም ትልቅ ጥንቃቄ መደረግ ያለበት በምስራቁ ግንባር መሆኑን ለማሳሰብ እንወዱለን።
በምስራቁና በደቡብ ግንባር ዘልቀው ለመግባት የሚፈልጉ የሻዕቢያ ቅጥረኛ የሆኑት ፀረ- ኢትዮጵያ ሃይሎች በተለይ የኦሮሞ ነፃ አውጪ ድርጅት በሌላ በኩል ሰርጎ የገባ ስለሆነ በከፍተኛ ትኩረት በሚሰርጉባቸው አካባቢዎች መደረግ ይኖርበታል የሚል ግምት አለን።
ከፊያሜታ ጳጉሜን 3 ቀን 1991
ጉዞ ወደ ታሪካዊ ሥፍራ
በጣና ሐይቅ ውስጥ ከሚገኙት ጥንታዊ አብያተ ክርስቲያናት አንዱ በደቅ ደሴት የሚገኘው የናርጋ ሥላሴ ቤተክርስቲያን ነው።
ይህ ቤተክርስቲያን በንግሥት ምንትዋብ (1730-1755) የተገነባ መሆኑን በስፍራው ያገኘናቸው አንድ መንፈሳዊ አባት ነግረውናል።
የቅድስቱ ግድግዳዎች በአካባቢው እንዳሉት ሌሎች አብያተ ክርስቲያናት በጥንታዊ ሥዕሎች ያጌጠ መሆኑንም ተመልክተናል።
በ1940ዎቹ ዓመታት ፈርሶ እንዲይታደስ በተደረገበት ወቅት የሳር ክዳን የነበረው የቤቱ ጣሪያ በቆርቆሮ መተካቱንም በዚሁ ወቅት ለማወቅ ችለናል።
የባርጋ ሥላሴ ቤተክርስቲያንን ከጎበኘን በኋላ ወደ መርከባችን ላይ ተመለስን።
እናም የባህርዳርን አቅጣጫ በመያዝ ወደ ዘጌ አቀናን።
በ15ኛው ክፍለ ዘመን የተሰራው የክብራን ገብርኤል እንዲህም በ17ኛው ክፍለ ዘመን የተገነባችው የኡራ ኪዳነ ምህረት ቤተክርስቲያን በዚሁ በዘጌ ደሴት የሚገኙ መሆናቸው ተነግሮናል።
ይኼን ያህል ቀላል ነው በማይባል ዋጋ በመርከቡ ውስጥ ለጐቢኚዎች የቢራና የለስላሳ መጠጦች መስተንግዶ ቀጥሏል።
መንገደኞች አገልግሎቻቸውን ከፍተዋል።
የጥሩ ዶሮ ወጥ ፍትፍት ሽታ የብዙዎቻችንን የምግብ ፍላጎት የሚቀሰቅስ ነበር።
ከአጠገባችን የነበሩ ጐቢኚዎች ከያዙት አገልግል እንድንጋበዝ ጠየቁን።
እኛ ግን ተግደረደርን።
"እረ እባካችሁ" ይሉናል ብለን።
እነርሱ ደግሞ አላግደረደሩንም።
ስለዚህ እንደሸተተንና እንዳማረን ቀረብን።
በዘጌ ደሴት አካባቢ እንደደረስን አንድ ለጆሮ ደስ የማይል ዜና በድምጽ ማጉያ ተነገረን።
በአጭር ጊዜ የለመድነው የአስጐቢኚው ክበብ ማስታወቂያ አቅራቢ ድምፅ ነበረ።
በዚህም ድምፅ ጊዜው እየመሸ በመሆኑ ካፒቴኑ ወደዘጌ ማምራት አላስቻለኝም ማለታቸው ተገለጸልን።
በጐቢኚዎች መካከል ይታይ የነበረው እርጋታ ሰፍኖ የቆየው ፀጥታ ወደ ሁካታ ተለወጠ።
ቀደም ሲል አስጐቢኚው ክበብ ከያንዳንዱ ተጓዥ አስራ ሦስት ብር የሰበሰበው አራቱን ገዳማት ለማሳየት ቢሆንም በሁለቱ ቤተክርስቲያናት ጉብኝት የዕለቱ ፕሮግራም መጠናቀቁ አግባብ አለመሆኑን ብዙዎች ተናገሩ።
አንዳንዶቹም በባህር ላይ እየተጓዝን ይህን ያህል ንትርክ እንደማያስፈልግ አስተያየት ሰነዘሩ።
ኋላም አንድ መንኩሴ ካፒቴኑን እንዲማፀኑ ተደረገ።
ካፒቴኑም ጊዜው እየመሸ ስለሆነ ምንም ዓይነት ኃላፊነት አልወስድም ሲሉ መልስ ሰጡ።
ብዙዎች ካልሆነ ገንዘባችን ይመለስ በማለት ተከራከሩ።
መርከቡ ግን አልቆመም።
ወደፊት በመገስገስ 11 ሰዓት ከሃያ አካባቢ ከተሳፈርንበት ጫፍ አደረሰንና የዕለት ግዳጁን የፈጸመ ያህል ቆመ።
ካፒቴኑ እንዲወርዱና ጐቢኚዎችን እንዲያነጋግሩ ተደረገ።
ካፒቴኑም እጃቸውን አጣምረው ከህዝቡ ፊት በመቆም ርምጃውን የወሰዱት ያው ለህዝቡ ሠላምና ደህንነት መሆኑን አስታወቁ።
በጉብኝቱ ከጥዋት ጀምሮ በብዙዎቻችን ዘንድ ይታይ የነበረው የደስታ ስሜት ቀስ በቀስ እየተለወጠ እንደመጣ ያስታውቃል።
መርከቡ በበላይነት የሚመራውን ድርጅት ሠራተኞች በአካባቢው ያገኘ አንድ የሥራ ባልደረባችን ፕሮግራሙን አስመልክቶ አነጋግሯቸው ነበር።
የድርጅቱ ሠራተኞች ግን የበላይ ኃላፊዎች አለመሆናቸው ገልፀው ከነገሩ ለመሸሽ ሲሞክሩ ታይተዋል።
ያም ሆነ ይህ ጉብኝቱ ከኮንትራቱ ውጭ ተፈፀመ።
በእኛ እምነት ግን ሁኔታው በዚህ መልክ መቀጠል አይኖርበትም።
ቀደም ሲል በተያዘው ፕሮግራም መሠረት ጐቢኚው ገንዘቡን ከፍሎ ታሪካዊ ሥፍራውን በትክክል ሊመለከት ይገባል።
ካልሆነ ግን ጊዜው የሚፈቅደውን ያህል ለማስጐብኘት የሚቻለውን ብቻ ለማሳየት ማስታወቂያ ማቅረቡ የተሻለ ነው።
ከጣና ሐይቅ ጉብኝታችን መልስ አዳራችን ባህር ዳር ነበር።
በማግሥቱ ማለዳ ከባህር ዳር ተነስተን ወደ ጐንደር አመራን ከአዲስ አበባ 739 ኪ.ሜትር ርቀት ላይ የምትገኘው አዘዞ ከጐንደር ጥግ መግቢያው ላይ ሆና... እንኳን በደህና መጣችሁ የምትለን መሰለኝ።
ከመንገዱ በስተ ግራና ቀኝ የሚታዩት አብዛኛዎቹ የመኖሪያ ቤቶች በጣም ከማርጀታቸው የተነሳ እድሳት እንደናፈቃቸው ያስታውቃሉ።
ከተሞች አንደበት ቢኖራቸውና ለመታደስ እንደሚፈልጉ መናገር ቢችሉ አዘዞ ምን አልባት የመጀመሪያዋ ትሆን ነበር።
አስፋልት አይሉት የጠጠር መንገድ አጓጉል በሆነው ጐዳና ላይ እየተጓዝን ጐንደር የገባነው አመሻሽ ላይ ነው።
ከተማዋ ምቹ በሆነ ሥፍራ ላይ አይደለም የተመሰረተችው።
በዚህ ምክንያት ሳይሆን አይቀርም እንደ አጀማመሯ ዕድገቷ ገዝፎ የማይታየው።
አብዛኞቹ ሆቴሎች የቆዩ ናቸው።
በዚያች ጥንታዊ ከተማ ውስጥ ማደሪያ አልጋ ለማግኘት ከአንድ ሰዓት በላይ ፈጅቶብናል።
የዋጋው ነገር ደግሞ አይነሳ።
መጨረሻ ላይ ነው በአንድ ስፋ ያለ ግቢ ውስጥ በተመጣጣኝ ዋጋ የሚከራይ አልጋ ያገኘነው።
"ቡና የለም እንጂ ቡናማ ቢኖር አይ ሀገር አይ ሀገር ጐንደር" የሚለው ዘፈን ትዝ አለኝ።
እናም እውነት በዚህች ከተማ ቡና የለም ማለት ነው?
ለራሴ ያቀረብኩት ጥያቄ ነበር።
ነገር ግን ከባልደረባዬ ጋር በአንዲት ግሮሰሪ ውስጥ ማለዳ ወፍራም ቡና አዘን ጠጣንና መኖሩንም አረጋገጥኩ።
ቡናውን ፉት እያልኩም በዓይነ ሕሊናዬ ጥንታዊት ጐንደርን አየሁ።
ያኔ ፋሲል ሕንጻውን ቆመው ሲያሠሩ ቴዎድሮስ ሠገነት ላይ ሆነው ሕዝቡን ሲያነጋግሩ።
የአውሮፓ ጐቢኚዎችና አጥኝዎች ቀይባህርን አቋርጠው ቆላ ቆላውን አድርገው ሲመጡ ታየኝ እነዚያ የካቶሊክ እምነት ለማስፋፋት መጥተው የነበሩ ጀስዊቶች ታወሱኝ።
ለማንኛውም የሰሜን ጐንደር አደጋ መከላከልና ዝግጁነት ኮሚሽን ኃላፊን(ተወካይ) በማነጋገር በእዚያ የተጓዝንበትን ተግባራችንን ካከናወንን በኋላ የጉብኝት ፕሮግራማችንን ቀጥለን የተጓዝነው ወደ ጐንደር ቤተመንግሥት ነበር።
የመካከለኛው ዘመን የኢትዮጵያ ታሪክና ባህል ነፀብራቅ የሆነችው ይህች ጥንታዊት ከተማ ከ16ኛው ክፍለ ዘመን ወዲህ የነበሩት የኢትዮጵያ ነገሥታት መኖሪያ እንደነበረችና ሌላም የቆየ ባህልና ወግ እንዳላት ከትምህርት ዓለም ብናውቅም በተጨማሪ ስለ ሁኔታው የሚያስረዳን ሰው ማግኘት ነበረብን።
የዞኑ ማስታወቂያ ቱሪዝም መምሪያ የመደበልን በጐልማሳነት የዕድሜ ክልል የሚገኙ ሰው አንደበት ርቱዕ ነበሩ።
እኚሁ አስጐብኚ ጐንደር በ16ኛው ክፍለ ዘመን መጀመሪያ አካባቢ በጣም ትንሽ ከተማ እንደ ነበረች በ1632 የነገሡት አጼ ፋሲል ጐንደርን ቋሚ የመንግሥታቸው መቀመጫ እንዳደረጓትና በከተማይቱም መሐል አንድ ትልቅ ቤተ መንግሥት እንደአሠሩ ነገሩን።
ቤተ መንግሥቱን ከቅርብ ርቀት እያመለከቱ።
(ይቀጥላል)
ከአዲስ ዘመን ነሐሴ 27 ቀን 1989
ኤርትራ ጥቃት ለመሠንዘር ማቀዷን ኢትዮጵያ ማመልከቷ ተገለጠ
ባለፈው ረቡዕ ኢትዮጵያ ባቀረበችው አቤቱታ ኤርትራ በሠሜን ኢትዮጵያ በሚገኙ የኢንዱስትሪና የታሪካዊ ሥፍራዎች ላይ ጥቃት ለማድረስ እቅድ እንዳለት አመልክታለች ሲል የአፍሪካ ዜና አገልግሎት ጅ5 ገለጠ።
የኢትዮጵያ መንግስት ቃል አቀባይ ሠሎሜ ታደሠ በሠጡት መግለጫ ኤርትራ በደቡባዊዋ የጾረና ከተማ ላይ ከፍተኛ የጦር ክምችት በማከማቸት የኢንዱስትሪ ከተማዋን አድዋንና ታሪካዊ የሆነችውን የአክሡም ከተማ ለማጥቃት የተዘጋጅች መሆኑን አመልክተዋል።
«ኤርትራ ከሡዳን ግንባር አንድ ክፍለጦር በማነቃነቅ ወደ ጸረና ማስገባቷንና የአክሡም ታሪካዊ ቅርሶችንና የአድዋን ኢንዲስትሪዎች ለማጥቃት ማቀዷን መረጃ ደርሶናል።» ማለታቸውን ሮይተር ዘግቧል።
በሌላ በኩል ቀደም ሲል አንድ የኤርትራ ድንበር አስተዳዳሪ ኢትዮጵያ ጾረና ላይ 55,000 ሠራዊትደ አከማችታለች ሲሉ ለቢቢሲ ሬዲዮ መግለጡ የሚታወስ ነው።
በአሁኑ ወቅት የሁለቱም አገር ጦር ሠራዊት ከደቀ መሃሪ 30ኪሎ ሜትር ርቀት ላይ በምትገኘው ስትራቴጂካዊ ጥቅም በምታስገኘው ጾረና ላይ ተፋጠው ይገኛሉ።
ከእንግዲህ ጦርነቱ ከተጀመረ በዚሁ ተራራማና ስትራቴጂካዊ ቦታ በሆነችው ጾረና ላይ ሊሆን እንደሚችል ወታደራዊ ምንጮች ጠቁመዋል። በአሁኑም ወቅት ሁለቱም ወገኖች አልፎ አልፎ በአካባቢው የተኩስ ልውውጥ እያደረጉ መሆኑ ታውቋል።
እስካሁን በአ.አ.ድ የቀረበውን የሠላም ሃሳብ ኢትዮጵያ ተቀብላ ተግባራዊ ለማድረግ ስትጠብቅ በተደጋጋሚ እምቢተኛ በሆነችው ኤርትራ ላይ ዮ.ኤስ.አሜሪካ ያላትን አቋም በግልጽ ልታሳውቅ ይገባል።
እንዲሁ በደፈናው ሁለቱንም አገሮች ተው ብሎ መገላገሉ አሁን በኤርትራ ግትርነት ለተፈጠረው ችግር መፍትሄ ስለማይሆን ዮ.ኤስ.አሜሪካ ግልጽ የሆነ አቋሟን ማሳየት ይጠበቅባታል።
ይህ በእንዲህ እንዳለ የኢትዮ-ኤርትራ የድንበር ውጥረት አደገኛ ሁኔታ ላይ ባለበት በአሁኑ ሰዓት የአሜሪካ ፕሬዝዳንት ቢል ክሊንተን ጃንዋሪ22 ቀን የሠጡት መግለጫ ሁለቱም አገሮች ወደ ውጊያ እንደይገቡ የሚያሳስብ ከመሆኑም ውጪ አቋም የያዘ አይደለም።
ከፊያሜታ ጥር 28 ቀን 1991
ማሞ ወልዴ በዓለም አቀፉ የኦሎምፒክ ኮሚቴ የወር ደሞዝ ተቆረጠለት
የሜክሲኮ ኦሎምፒክ ማራቶን የወርቅ ሜዳልያ አሸናፊ ሻምበል ማሞ ወልዴ በአሁኑ ጊዜ የአለም አቀፍ ኦሎምፒክ ኮሚቴ የወር ደሞዝ ቆርጦለት መቀበል መጀመሩ ተገለጠ።
ማሞ ወልዴ የኢህአዴግ መንግሥት ሥልጣን ከያዘ ወዲህ በቀይ ሽብር ተከሳሽነት ተይዞ በእስር ላይ የሚገኝ ሲሆን ለበርካታ ጊዜ አለምአቀፉ የኦሎምፒክ ኮሚቴ ማሞ ወልዴ እንዲፈታ ከኢትዮጵያ መንግሥት ባለሥልጣኖች ጋር ቢነጋገርም ጥያቄው ተቀባይነትን ሳያገኝ ቀርቷል።
የአለም ኦሎምፒክ ኮሚቴ ፕሬዚዳንት ሚስተር አንቶኒዮ ሳማራሽ ከኢትዮጵያ ጠቅላይ ምኒስትር መለስ ዜናዊ ጋር ስለዚሁ ጉዳይ በስልክ ተገናኝተው ማሞ ወልዴ እንዲፈታ ጥያቄ ቢያቀርቡም በጠቅላይ ምኒስትሩ የተሰጣቸው መልስ ማሞን ሊፈታ የሚችለው ሕግ ብቻ እንደሆነ ገልጠው ጥያቄያቸውን ሳይቀበሉት ቀርተዋል።
የአለም ኦሎምፒክ ኮሚቴ ታዋቂ ጠበቃ በማቆም እንዲከራከርለት ከማድረጉም ሌላ አሁን ደግሞ ቤተሰቡን ለመርዳት በየወሩ የ300 ዶላር የቆረጠላቸው መሆኑ ተገልጧል።
ባለቤቱ ወ/ሮ አበራሽ ለአንድ ለኢንተር ስፖርት ጋዜጣ በሰጡት ቃል ማሞ ከህመሙ ያገገመ መሆኑንና ለ 6 ሳምንት ሆስፒታል ገብቶ ሲታከም ቆይቶ አሁን መውጣቱን ገልጠዋል።
ከዚህም በተጨማሪ ወ/ሮ አበራሽ ማሞ በእድሜ እየገፉ በመሄድ የተነሳ ያለበትን የብሮንካይትስ ሕመም ሊቋቋም እንዳልቻለው ገልጠው በቅርቡ መንግሥት እንደሚፈታው ወይም የተፋጠነ ፍርድ እንደሚሰጠው ተስፋ ማድረጋቸውን አመልክተዋል።
ከፊያሜታ መስከረም 15 ቀን 1991
የቤተክርስቲያኑ ዘረፋ እውነተኛ ገፅታ ተገለጠ
ዘነበ ወርቅ አካባቢ የሚገኘውና በግንቦት ወር 1990 ዓ.ም የአቡነ አረጋዊ (ገብረክርስቶስ ቤተክርስቲያን) በዓል በተከበረበት ዕለት በምዕመናን ልማት ኮሚቴ የተሰበሰበውን የስለት ገንዘብ ከአዲስ አበባ ሀገረ ስብከት ተቆጣጣሪዎች ለማዳን ሲባል ተደብቆ በዚያው ጠፍቷል።
ይኸው ጉዳይ እየተባባሰ መጥቶ የደብሩ ቁጥጥር ኃላፊ ከስራ ሲወገድ የደብሩ አስተዳደር ደግሞ ከአዲስ አበባ ወደ ድሬዳዋ እንዲዛወሩ ተደርጓል።
ሀገረ ስብከቱ በራሱ በኩል አንዳንድ እርምጃዎችን የወሰደ ቢሆንም አሁን ድረስ የጠፋው ገንዘብ ገቢ አለመሆኑ ግን እያነጋገረ ነው።
ይህን ጉዳይ በማጋለጣቸው በአስተዳዳሪው በኩል እርምጃ ተወስዶባቸው ለነበሩ የቤተክርስቲያን ልጆች የመንበረ ፓትርያርኩ ልዩ ፅ/ቤት የሰጠው ምላሽ ለጊዜው አይታወቅም።
ለፓትርያርኩ ለሀገረ ስብከቱ ጽ/ቤት ቀርቦ የነበረው ደብዳቤ ግን ስለተፈፀመው ዘረፋ ያብራራል።
የዚህኑ ማመልከቻ ሙሉ ቃል ቀጥሎ ስናቀርብ አንባቢዎችም የበለጠ ግንዛቤ ሊያገኙ እንደሚችሉ በማመን ነው።
ለኢትዮጵያ ኦርቶዶክስ ተዋሕዶ ቤተክርስቲያን የአዲስ አበባ ሃገረ ስብከት ጽ/ቤት፦
አዲስ አበባ
አመልካች እነ ወ/ሮ አፀደ ድጋፌ አድራሻዬ ወረዳ 24 ቀበሌ 15 የቤት ቁጥር 614 ሲሆን በደ.ከ.አ.አ.ቅዱስ ገብረ ክርስቶስ ቤ/ክ የሂሳብ ሹም ስሆን የማመለክተው ፍሬ ነገር እነሆ።
ይኸውም ግንቦት 14 ቀን 1989 ዓ.ም የአቡነ አረጋዊ ዓመተ በአል ዕአት በዚሁ በትተጠቀሰው ደብር ብር 7986(ሰባት ሺህ ዘጠኝ መቶ ሰማንያ ስድስት ብር) ለደብሩ አስፓልት ማሰሪያ ተብሎ በልማት መልክ ከምዕመናን ተሰብስቦ ከመቶ አስር ከአዲስ አበባ ሃገረ ስብከት ተቆጣጣሪዎች ለማዳን ተብሎ በደብሩ የሰበካ ጉባዔ ሊቀመንበር ትዕዛዝ ተሸሽጎ ነበር።
ይሁን እንጂ ከዚሁ ብር ውስጥ ብር 2500 (ሁለት ሺህ አምስት መቶ) በሞዴል 64 ግቢ የሆነ ቢሆንም ቀሪው ብር 5486(አምስት ሺህ አራት ምቶ ሰማኒያ ስድስት) ሞዴል 64 ያልያዘና ገቢ መሆኑን ስላላወኩ ደግሜ ደጋግሜ በቃል ብጠይቃቸውም ምንም መልስ ባለማግኘቴ ሐምሌ 9/11/89 ለደብሩ ጽ/ቤት በጽሁፍ ማመልከቴ ይታወቃል።
ሆኖም አመለካከቴ በቅርብ ጊዜ ውስጥ እንድታሳውቁኝ ባታሳውቁኝ ግን ለሃገረ ስብከቱና ለመንበረ ፓትርያርኩ ልዩ ጽ/ቤት ማሳወቄን በግልባጭ የፃፍኩ ስለሆነ ሆኖም ምንም መልስ ስላላገኘሁ ወደዚሁ ማመልከት ግድ ሆኖብኛል።
አመልካች ወ/ሮ አፀደ ድጋፌ
ግልባጭ፤ ለመንበረ ፓትርያርኩ ልዩ ጽ/ቤት
አዲስ አበባ
ይህ የሂሳብ ሹሟ ደብዳቤ ሲሆን በዚህ ደብዳቤ ምክንያት አስተዳደሩ ከስራ እስከማገድ ደረጃ ደርሶ ነበር።
በምዕመናን የልማት ኰሚቴ ስብሰባ በሰበካ ጉባዔው ሊቀመንበር የባከነውን ገንዘብ ጠያቂ አጥቷል።
የአ.አ ሃገረ ስብከት ጉዳዮን በምስክሮች ያረጋገጠ ቢሆንም ገንዘቡን ለማስመለስ ተጨማሪ እርምጃ ሲወስድ አልተስተዋሉም።
ከፊያሜታ ታኅሣሥ 8 ቀን 1990
የዓለም የገንዘብ ድርጅት ለኢትዮጵያ የ112 ሚሊዮን የአሜሪካ ዶላር ብድር አፀደቀ
የዓለም የገንዘብ ድርጅት (አይ.ኤም.ኤፍ) ድህነትን በማስወገድ ዕድገትን ለማምጣት በሚያስችለው አዲሱ ፕሮግራሙ ኢትዮጵያን ተጠቃሚ ለማድረግ የሚያስችል የ112 ሚሊዮን የአሜሪካ ዶላር ብድር በመርህ ደረጃ ማፅደቁን አስታወቀ።
ብድሩ ድህነትን በማስወገድ ዕድገትን ለማምጣት የሚያስችለውን ፕሮግራም ለሦስት ዓመት በሀገሪቱ ለማካሄድ የሚያስችል ሲሆን ከትናንት በስቲያ ጀምሮ ተግባራዊ መሆኑን ከአዲስ አበባ የወጣው የድርጅቱ ጋዜጣዊ መግለጫ አመልክቷል።
ከብድሩም ውስጥ 22 ሚሊዮን ዶላር የሚሆነው ወዲያው ተከፋይ እንደሚሆንም የድርጅቱ መግለጫ አስታውቋል።
ዓለም አቀፉ የገንዘብ ድርጅት ብድሩን ለሀገሪቱ ለመስጠት የወሰነው የኢትዮጵያ መንግሥት በሀገሪቱ የኢኮኖሚ መረጋጋትን ለማምጣት የነደፈው የኢኮኖሚ ፖሊሲ ድህነትን ለማስወገድ የሚያስችል ሆኖ በመገኘቱ ነው ብሏል።
ኢኮኖሚውን ከጦርነት አውጥቶ ድህነትን ሊያስወገድ ወደሚያስችል የኢኮኖሚ ፖሊሲ ማምራቱና ዘላቂ ሰላም ለማምጣት ወደሚያስችል የሰላም መርህ ራሱን ተገዢ ማድረጉ በኢትዮጵያ መንግሥት በኩል በቅርቡ የታየው መሻሻሎች ናቸው ሲልም ገልጿል።
አያይዞም ኢትዮጵያ ድርጅቱ ቀደም ሲል ተግባራዊ ሊያደርገው ባቀደውና በጣም ደሃ ለሚባሉ ሀገሮች በፈቀደው የዕዳ ስረዛ ፕሮግራም ውስጥ በመርህ ደረጃ መታቀፏንም አስታውቋል።
ከአዲስ ዘመን መጋቢት 13 ቀን 1993 ዓ.ም
ዓለም አቀፍ የኦሎምፒክ ኮሚቴ ለአትሌት ኃይሌ ገ/ሥላሴ ከፍተኛ የክብር ሽልማት ሊሰጥ ነው
የኢንተርናሽናል ኦሎምፒክ ኮሚቴ የሁለት ኦሎምፒክ ወርቅ ሜዳሊያና የአራት የዓለም ክብረወሰን ባለቤት ለሆነው ለአትሌት ኃይሌ ገ/ሥላሴ ከፍተኛ የክብር ሽልማት ለመስጠት ወሰነ።
ከአንድ ወር በኋላ የኮሚቴው ጽ/ቤት በሚገኝበት በስዊዘርላንድ (ሱዛን) ከተማ በሚደረገው የሽልማት አሰጣጥ ሥነ ሥርዓት ላይ እንዲገኝ ለአትሌት ኃይሌ ጥሪ የደረሰው መሆኑን የኢትዮጵያ ኦሎምፒክ ኮሚቴ ገልጿል።
የኢንተርናሽናል ኦሎምፒክ ኮሚቴ በላከው የጥሪ ቴሌግራሙ ላይ እንደተገለጸው አትሌት ኃይሌን ከፍተኛ የክብር ተሸላሚ ለማድረግ የተወሰነው ባለፉት ስምንት ዓመታት ባስመዘገባቸው አስደናቂ ውጤቶችና ለኦሎምፒክ ስፖርት እድገት ላበረከተው የላቀ አስተዋጽኦ ነው።
በሱዛን ከተማ የሚገኘውና ከፍተኛ እድሳትና መሻሻል ተደርጎለት በሰኔ ወር አጋማሽ በሚመረቀው የኦሎምፒክ ሙዚያም ውስጥ ለኃይሌ የ«ኦሎምፒክ ኦርደር» የተሰኘ የክብር ሽልማት እንደሚሰጥ ተገልጿል።
ከሲዲኒ ኦሎምፒክ ድል በኋላ በደረሰበት የእግር ሕመም ከውድድር የራቀው ኃይሌ በአሁኑ ጊዜ መጠነኛ ልምምድ መጀመሩን ገልጾ ለዚህ ከፍተኛ የክብር ሽልማት በመብቃቱ ደስታው እጥፍ ድርብ መሆኑን አመልክቷል።
ባለፉት ስምንት ዓመታት 15 ጊዜ አዲስ የዓለም ክብረወሰን በመስበር የሚደነቀው ኃይሌ በአሁኑ ጊዜ የአራት ክብረወሰን ባለቤት ነው።
ከአዲስ ዘመን ሚያዝያ 26 ቀን 1993
ሻዕቢያ ሌላ ዕድል ሊሠጠው አይገባም!
ኢሳይያስ አፈወርቂ ሠላም ፈላጊነታቸውን በመግለጽ በጐን ጦረኛ አላማቸውን ወደፊት ለመግፋት በድብቅ ዝግጅት እያጧጧፉ ከአንዴም ሁለቴ በኢትዮጵያ ላይ አይሳካላቸው እንጂ ጦር ሠብቀው ተደጋጋሚ የማጥቃት ሙከራዎችን አድርገው በጦራቸው ላይ ከፍተኛ ጉዱት ያደረሡ ሲሆን በኢትዮጵያም ላይ በማዘናጋት ተንኮላቸው ውጊያው እንዱይቋጭ እንዲሁም የኢትዮጵያና ኢትዮጵያዊያን ትኩረት ወደ ሰላሙ እንዱያቀና አድርገዋል።
አሁንም በአልጀርሱ የመሪዎች ጉባኤ የቀረበውን የማስማሚያ ሃሳብ ሙሉ ለሙሉ ተቀብያለሁ ሲሉ የተደመጡ ቢሆንም ይህን እርምጃ የወሰዱት ፋታ ለማግኘትና እንደገና ጦራቸውን አደራጅተው ጦርነት ለመቀጠል መሆኑ ለአፍታም ቢሆን ሊዘነጋ እንደማይገባው ከሠሞኑ የዲኘሎማቲክ እንቅስቃሴያቸው መረዱት ይቻላል።
የዲኘሎማቲክ ዘመቻ
ኢሳይያስ አፈወርቂ ባለፈው ሠሞን ወደ ዩ.ኤስ.አሜሪካ ዋሽንግተን ተጉዘው ነበር።
ለጉዟቸው የተሠጠው ምክንያት በእዚያ የሚኖሩ የኤርትራ ተወላጆች ጥሪ ስላደረጉላቸው እንደሆነ ከኤርትራ ተዘግቧል።
ሆኖም ከዲኘሎማቲክ ምንጮች ከዚያው አካባቢ እንደገለጡት ግን ኢሳያስ ጥሪ ተደርጐላቸው ሳይሆን የተለመደ የዲኘሎማቲክ ዘመቻቸውን ለማጧጧፍ መሆኑ ታውቋል።
በአንድ በኩል የአልጀርሱን የማግባቢያ ሃሳብና የማስፈጸሚያ ስልቶች (ማዕቀፍ) ኤርትራ ሙሉ ለሙሉ ስትቀበል ኢትዮጵያ ግን ሠበብ አስባብ እየፈጠረች መሆኗን በመኮነን ኢትዮጵያ ጦረኛ መሆኗን ለማስተጋባት ሲጥሩ፣ በሌላ ወገን ደግሞ ጦርነቱን ኢትዮጵያ ስለምትገፋበት የኤርትራን ሉአላዊነትና ዱር ድንበር ከወራሪዋ ኢትዮጵያ ለመከላከል፡የኤርትራ ዜጐች ሁሉ ለእናት አገራቸው መከላከያ ሃይል ድጋፍ የሚሆን ገንዘብ በአጣዱፊ እንዲያወጡ ከባድ ዘመቻ እያደረጉ ነው።
በተጓዱኝ ኢሳያስ አፈወርቂና ስልጡን አወናባጁ ዲኘሎማቶቻቸው ኤርትራ የሠላሙን ጥረት በተግባር ለመተርጐም በቆጠረችበት በአሁኑ ሰዓት ኢትዮጵያ ለመቀበል ፈቃደኛ አልሆነችም በማለት የራሳቸውን ተንኮል ሸሽገው ኢትዮጵያን በአለም አቀፉ ማህበረሰብ ለማስኮነን እየጣሩ ነው።
ሆኖም እስካሁን በታየው የሻዕቢያ አመራር ተሞክሮ ስለሠላም እየለፈፉ በቂ የዝግጅት ጊዜ ካገኙ በኋላ በተለመደውና ስልቱ በማይለወጠው ሁኔታ ማጥቃት እንደሚሞክሩ እንደሚችሉ መገመት ይገባል።
ከዚሁ ጋር የሚታየው ሁኔታ ኢትዮጵያ የቀረበላትን የማስማሚያ ሃሳብ (ማዕቀፍ) ተቀብላ በአፈጻጸሙ የቴክኒክ አካሄድ ላይ ጥያቄ አቅርባለች።
ጥያቄዋንም ለወቅቱ የአፍሪካ አንድነት ድርጅት ሊቀመንበርና ለአልጄሪያው ፕሬዚዱንት ለአብዱል አዚዝ ቡተፍሊካ አቅርባ ባለፈው ሳምንት የአፍሪካ አንድነት ድርጅት ኤክሰፐርቶች ምላሽ ለመስጠት ተሠብስበዋል።
ኢትዮጵያ የጠየቀችው የማብራሪያ ጥያቄ ምላሽ ካልተሠጣት አቋሟን ለመግለጽ እንደምትቸገርም ገለጣለች።
የአልጀርሱ የኤክስፐርት ቡድንም ጥያቄዋ አግባብነት ያለው መሆኑን አምኖ ከመከረበት በኋላ አፋጣኝ ምላሽ እንደሚሠጥ ባለፈው ሳምንት አስታውቋል።
በሌላ በኩል ኢትዮጵያ ያለ አንዱች ቅድመ ሁኔታ ተኩስ ማቆሙን እንድትቀበል ግፊት የሚያደርጉ ወገኖችም እንዱሉ ታውቋል።
በዚህ ረገድ የአለም የገንዘብ ድርጅቶች ኢትዮጵያ በጦርነት በመያዟ አስመዝግባ የነበረውን የኢኮኖሚ ዕድገት ያጣችው መሆኗን በመግለጽ ጦርነቱን እንድታቆም ጫና እያደረገ ነው።
በሌላ በኩል ግን በኤርትራ እየተፈጸመ ያለውን ደባ በማጤን በኤርትራ ላይ ጫና ለማድረግ አልቃጣም።
በዚህ አካሄድ ኢትዮጵያ ተኩስ በግዴታ ካላቆመች የብድርም ሆነ የእርዱታ ገንዘብ ላታገኝ ነው።
ይህም ብቻ ሳይሆን የእዱ ስረዛውም በዚሁ የሚካተት ይሆናል የሚል ሃሳብ አለ።
ይህ ፈተና እጅግ ከባድ በመሆኑ ከፍተኛና ጥንቃቄ የተሞላበት ውሳኔን የሚጠይቅ ነው።
ምልመላና ስልጠና
ምንም እንኳን የኤርትራ ህዝብ በአሁኑ ጊዜ የኢሳይያስን አመራር ተንኮል የተረዱውና ኢትዮጵያ ወራሪ አለመሆኗን ተገንዝቦ ልጆቹን ለጦርነት እንደማይሠጥ ከአንዱንድ የመገናኛ ብዙኀን ምንጮች ቢገለጥም የኢሳይያስ አመራር ግን ሌላ ዙር ብሔራዊ ውትድርና ምልመላውን በማጧጧፍ በማሠልጠን ደረጃ ላይ እንደሚገኝ ታውቋል።
ከዚሁ ጋር ከተሠለፉበት ከጦር ግንባር የሚሸሹትን ወታደሮቹን ለመግታት የተለያዩ የማገጃ ዘዴዎች ቢፈጥርም ከዚህ ቀደሙ በተለየ ሁኔታ ወታደሮቹ እየኮበለሉ ወደ ሡዱን በመጉረፍ ላይ እንደሚገኙ ከወደ ሡዱን የሚወጡ ዜናዎች ዘግበዋል።
በውጊያ ላይ የሚኖራቸው የተዋጊነት ስሜትና ሞራል ምን ይሁን ምን፣ የወደፊቱ ሁኔታቸው ባይታወቅም የሻዕቢያ አመራር እየተዱከመ ባለበት ወቅት ተዋጊ የሠው ሃይሉን ለማጠናከር የሚያደርገው ጥረት በቀላሉ የሚታይ አይደለም።
በኢትዮጵያ በኩል የሻዕቢያ አመራር ተንኮል ቀደም ብሎ የተደረሠበት በመሆኑ የኢትዮጵያ የመከላከያ ሠራዊት ለጦርነት ዝግጁ እንዲሆን ማድረጉ ተገልጧል።
ይህ ዝግጅት አስፈላጊና የሻዕቢያን ድንገተኛ ጥቃት በመመከት አፋጣኝ የመልሶ ማጥቃት እንዲሰነዝር ከፍተኛ እድል ይሰጠቸዋል ማለት ነው።
የሁለተኛው ግንባር የውጊያ ሂደት
የኢሳያስ አፈወርቂ አመራር በሰሜኑ የድንበር ጦርነት ድባቅ ከተመታና በመደጋገም ጥቃቶችን ፈጽሞ የኢትዮጵያ መከላከያ ሰራዊት ዱግመኛ ሊደፍረው እንደማይችል በመረዱቱ በሶማሊያው የጦርነት አበጋዝ በሁሴን አይዲድ አማካኝነት የኦሮሞ ነጻ አውጪ ግንባር የአል ኢትሃድንና የቶኪቹማን ተወጊዎች አሰልጥኖና አስታጥቆ በሻእቢያ የጦር መኮንኖች አመራር ሰጪነት በተደጋጋሚ በግንቦት በሐምሌና በነሐሴ ወር መጀመሪያ ላይ በምስራቅ ኢትዮጵያ የሽብር ጥቃቶችን ለመፈጸም የከሸፉ ጥረቶችን አካሂዷል።
ሻዕቢያ በባድሜና ሽራሮ ግንባር ድንገተኝነትን በመጠቀም የኢትዮጵያ አመራር በሐሰት ወዱጅነት በማዘናጋት ያለታሰበ ወረራ ፈጽሞ ጉዱት እንዱደረሰ በምስራቅ ኢትዮጵያ ግንባር ተመሳሳይና የከፋ አደጋ ለመፈጸም ውጥን ነበረው።
ሆኖም ሶማሊያ ውስጥ ሻእቢያና ሁሴን አይዲድ ይሸርቡ የነበሩትን ሴራ የሁሴን አይዲድ ተቃዋሚ አንጃ የሆኑት የረሃንወይን ተቃወሚ ሃይሎች ደርሰውበት ለኢትዮጵያ መረጃውን በመስጠት የኢትዮጵያ የመከላከያ ሃይል ገና ሳይደራጁ ከእንጭጭነታቸው ጀምሮ ወደ ሶማሊያ በመግባት ወታደራዊ ቤዞቻቸውን ጭምር በመምታት መጠነ ሰፊ ጉዱት አድርሶባቸዋል።
እነዚህ ፀረ ኢትዮጵያ ሃይሎች አንሰራርተው በመጀመሪያ በግንቦት ወር ቀጥለውም በሐምሌ ወር የኢትዮጵያ ድንበር ሾልከው በመግባት ፀጥታ ለማደፍረስ ሲሞክሩ ድባቅ ተመተዋል።
በተለይም በነሃሴ ወር መጀመሪያ ላይ ከፍተኛ ቁጥር ያለው ሃይል አሰልፈው ኢትዮጵያ ውስጥ ገብተው ፀጥታ ለማደፍረስ ባደረጉት ሙከራ በኢትዮጵያ መከላከያ ሰራዊት ጠንካራ ምት በመመታት በተለይም የኦሮሞ ነጻ አውጪ ግንባር እንዱያን ሰራራ ተደርጐ መመታቱን ባለፈው ሳምንት የኢትዮጵያ መከላከያ ምኒስትር በሰጠው መግለጫ አስታውቋል።
በዚሁ የሸማቂዎች ፀረ ህዝብ የሽብር ዘመቻ የተሰማራውን ሃይል ይመራ የነበረው በረዱ ብሩ በመከላከያ ሰራዊቱ ምት ሲገደል የዘመቻ መኮንን ሆኖ ያዋጋ የነበረው ሸንተማ መማረኩም ተገልጧል።
ባጠቃላይ 425 ሲማረኩ ከ600 በላይ የሚሆኑት ተገድለዋል።
ይህ የመከላከያ ሰራዊቱ ብቃት ያለው ወሳኝ እርምጃ የሻዕቢያን ሁለተኛ ግንባር ድባቅ በመምታት የኢሳይያስን አላማ አክሽፏል።
እርምጃው አስተማማኝ መረጃን ተጠቅሞ ፈጣን ምላሽ የሰጠ በመሆኑም የሚደነቅ ነው።
ሆኖም በዚያ አቅጣጫ የገባው የፀረ ኢትዮጵያ ሃይል በዚህ የሚወሰን ካለመሆኑም ሌላ የሻዕቢያ አመራር ግፊትም ወደፊት የሚቀጥል ስለሚሆን የመከላከያ ሰራዊቱ ትጥቅ መላላት እንደማይገባው የፖለቲካ ታዛቢዎች አስተያየታቸውን ይሰነዝራሉ።
በዚህም ግንባር የፀረ ኢትዮጵያ ሃይሎች እንደገና ተደራጅተው ለሌላ ጥፋት እንዱይዘጋጁ የቀለጠፈ የመረጃ ስራን በመስራት አሳዶ መደምሰስና ዱግመኛ እንዱያንሰራሩ አመቺ ሁኔታዎችን ሁሉ ማምከን እንደሚያስፈልግ የፀረ ሽምቅ ውጊያ ልምድ ያላቸው ወታደራዊ ጠበብት ይመክራሉ።
የወደፊቱ ሁኔታ ሲፈተሽ
የኤርትራ አመራር አልጀርስ ላይ የተቀበለውን የሰላም ሃሳብ ተግባራዊ ለማድረግ ፈቃደኝነት እንደሌለው ከአንዱንድ የፖለቲካ አዋቂዎች አስተያየት እየተሰነዘረ ነው።
ኢሳይያስ ኢትዮጵያ ኤርትራን ዱግም በቀኝ ልትገዛት ወረራ ፈጽማባታለች በማለት አሁን ለመላው ሃሳብ አሜን ብለው ተገዝተው ተግባራዊ ቢያደርጉ ህዝቡ በራሳቸው ላይ እንደሚነሳባቸው ስለሚያውቁና ይህን የስልጣን የማጣት አደጋ ስለሚፈሩት ወደ ጦርነቱ መግባትን እንደሚመርጡ የፖለቲካ ታዛቢዎች ይናገራሉ።
ባጠቃላይ ኢትዮጵያ ጦርነቱን በድል ለመወጣት ብቃት ያለው ዝግጅት በማድረግ በሁለቱም ግንባር የሚመጣውን ማናቸውም ሃይል ድባቅ ለመምታት ዋና ትኩረት ማድረግ እንደሚኖርባት እየተገለጹም ነው።
ሆኖም በአለም አቀፍ ህብረተሰብ በኩል በተለይም በምእራባዊያን ሊሰነዘር የሚችለውን ተጽእኖ ሁሉ በብልሃትና በትእግስት በመቋጨት የኢሳያስ አመራርን የጦረኝነት ሴራ ማጋለጥ ቅድሚያ የሚሰጠው ምእራፍ ይሆናል።
ይህም በግድ የሚታይ ማስረጃዎችን ብቻ ማቅረብና በዚያ ላይ ከፍተኛ የዲኘሎማቲክ ዘመቻን ማካሄድ የሚጠይቅ ነው።
የኦነግ የዘመቻ መኮንን የሆነው ሸንተማ በዚህ ዘመቻ የኤርትራ አመራር እንዱለበት የሚገልጽ ከመሆኑም ሌላ አሰልጥኖ አደራጅቶና አስታጥቆ ያዘመተው የሻዕቢያን አላማ ከግብ ለማድረስ መሆኑን የሚያውቅና የሚደብቀው ስለማይሆን አይነተኛ ምስክር ይሆናል።
የሻዕቢያ መሪዎች በኢትዮ- ኬንያ ድንበር አካባቢ የኦሮሞ ነጻ አውጪ ግንባር ሃይል የኬንያን ከተሞች እየተዘዋወረ ፀጥታ እንዲያደፈርስ በማድረግ ድርጊቱን የፈጸመው የኢትዮጵያ ጦር እንደሆነ ተደርጐ በኬንያ እንዲወሰድና ኬንያና ኢትዮጵያ ጦርነት ውስጥ እንዲገቡ ለማድረግ እቅድ የነበራቸው መሆኑ ሌላው ማስረጃ ነው።
ሊከሰት የነበረውንም ችግር የተፈታው ኬንያ አሰሳ በማድረጓና አስር የኦነግ ታጣቂዎችን በቅርቡም ጂቡቲ ውስጥ በኢሳኢያስ አፈወማያ አሰብ ውስጥ ጽ/ቤት የተሰጠው ቃሲም በሚባል ግለሰብ የሚመራ ፀረ ጅቡቲ ቡድን ጅቡቲ ውስጥ አደጋ ያደረሰው በሻእቢያ በመደገፍና የጦር እርዱታ መሆኑ የኢሳኢያስ አመራር ለአፍሪካ ቀንድ ሰላም መረጋጋት ማጣት ምን ያህል አደገኛ ሚና በመጫወት ላይ እንደሚገኝ ከፍተኛ የሆነ የዲኘሎማቲክ ዘመቻ ሊደረግባት ይገባል፡የሚሉ ወገኖች በርካታ ናቸው።
በዲኘሎማቲኩ ዘመቻ የበላይነቱን ኢትዮጵያ ከያዘችና የአለሙን ህብረተሰብ ማሳመን ከቻለች እየተቃጡ ያሉትን ተጽእኖዎች በማስወገድ ወደፊት የምትወስዱቸው ወታደራዊ እርምጃዎች ሁሉ ያለ አንዱች እንቅፋት የሚፈጽሙ ሊሆኑ እንደሚችሉ የፖለቲካ ጠበብት አስተያየታቸውን ይሰነዝራሉ።
ከፊያሜታ ነሐሴ 19 ቀን 1991
ኒዘርላንድ እርዳታዋን እንደምትቀንስ ተገለጠ
የኒዘርላንድ የውጪ ጉዳይ ምኒስትር መንግሥታቸው ይረዳቸው ከነበሩ 80 አገሮች ውስጥ ከፍተኛ ቅነሳ በማድረግ ወደፊት ለ20 አገሮች ብቻ እርዳታውን እንደሚቀጥል አስታውቀዋል።
ይህ የተገለጠው በኒዘርላንድስ የውጪ ጉዳይ ምኒስትር የልማት ትብብር ዳይሪክተር በሚስተር ብራም ቫን ኦጂክ ሔግ ውስጥ ነው።
በሚስተር ኦጂክ መግለጫ ይህ የቅነሳ እርምጃ የተወሠደው በእርግጥ እርዳታውን የሚያስፈልጋቸው ጥቂት አገሮች የበለጠ ተጠቃሚ እንዲሆኑ ለማድረግ መሆኑ ታውቋል።
ይህ ውሳኔ የተላለፈው ለረጂም ጊዜ በፓርላማው ውስጥ ክርክር ከተደረገበት በኃላም መሆኑን አመልክተው ቀጣዩ እርምጃ የትኞቹ አገሮች ተጠቃሚ ይሁኑ የሚለው ምርጫ ሲሆን ያም በጥቂት ወራት ውስጥ እንደሚወሠን ጠቁመዋል።
ምርጫው የሚደረገው በሶስት ዋና መስፈርቶች ሲሆን እርዳታውን የሚያገኘው አገር በጣም ድሐ መሆን አለበት፣ እርዳታውን በእጅጉ የሚፈልገው መሆኑና አገሩ መልካም አስተዳደር ያለውና ዲሞክራሲን የሚከተል መሆን አለበት ብለዋል።
በእኔ አስተሳሠብ ኢትዮጵያ ይህን መስፈርት ታሟላለች ያሉት ሚስተር ኦጂክ ኢትዮጵያ ከሊስቱ እንድትወጣ የሚያደርጋት አጋጣሚ የመኖሩ ሁኔታ የሚታይ አይደለም ብለዋል።
ከፊያሜታ ታኅሣሥ 30 ቀን 1991
የመከላከያ ኃይላችን ከፍተኛ አመራር ከሙስናና ፀረ ዴሞክራሲያዊ አሰራር የፀዳ እንዳልነበረ ተገለጸ
በሥርዓታችን ላይ ተደቅነው የነበሩት የሙስናና ፀረ ዴሞክራሲያዊ አደጋዎች በመከላከያ ኃይላችን ውስጥ በተለያዩ ደረጃዎች የታዩና በከፍተኛ አመራር ላይ ያሉ አካላትም ከህወሓት አንጃዎች ጋር የሚተሳሰሩባቸው ገመዶች መሆናቸውን አመራር ላይ የሚገኙ ከፍተኛ መኮንኖች ገለጹ።
ከፍተኛ መኮንኖቹ ትናንት በሀገር መከላከያ ሚኒስቴር ተገኝትው በሀገሪቱ ወቅታዊ ሁኔታ ላይ ከጋዜጠኞች ጋር ባደረጉት ቃለ ምልልስ ሙስናና ፀረ ዴሞክራሲያዊ አካሄድ በሥርዓቱ ውስጥ የታዩና በየደረጃው ያሉ እስከሆነ ድረስ የመከላከያ ኃይላችን ከፍተኛ አመራር ከዚህ የፀዳ ነው ብሎ መናገር አይቻልም ብለዋል።
በከፍተኛ አመራር ላይ የሚገኙና ከሲቪል ተቋማትም ሆነ ከመንግሥት ባለሥልጣናት ጋር በሚኖራቸው ግንኙነት ሳቢያ በዚህ የሙስና ድርጊት ውስጥ የተነካኩ አባላት መኖራቸውን ጠቁመው በመከላከያ ኃይላችን ውስጥ በተለያዩ ደረጃዎች የተፈፀሙ የሙስና ወንጀሎችን ለማጣራት አንድ ኮሚቴ መደራጀቱንና እንቅስቃሴ መጀመሩን ገልጸዋል።
ኮሚቴው ሥራውን እንዳጠናቀቀ ወንጀለኞቹን ለሕግና ለህዝብ ማቅረቡ እንደማይቀርም አስታውቀዋል።
ከሙስና ወንጀል በተጨማሪም ፀረ ዴሞክራሲያዊ አስተሳሰብን የሚያራምዱና በሰራዊቱ መካከል ግልጽ አሰራር እንዳይሰፍን ሃሳብን በነፃ ማንሸራሸር እንዳይኖር የሚያደርጉ እንደነበሩ አመልክተዋል።
የመከላከያ ሠራዊታችን ሕገ መንግሥታዊ ግዴታውን ለመወጣት ጠንካራ እምነት ሊኖረውና በመካከሉ ነፃ አስተሳሰብ ሊሰፍን ይገባል ያሉት እነዚሁ ከፍተኛ መኮንኖች ፀረ ዴሞክራሲያዊ አስተሳሰብ ያላቸውን ሰዎች ከአመራሩ ማንሳትና ለሥራ የሚያነሳሳ ሁኔታ መፍጠር ተገቢ ሆኖ መገኘቱን ተናግረዋል።
በሰራዊቱ ውስጥ ዓይነተኛ ሚና የነበራቸውና ነገር ግን ከአዲስ አስተሳሰብና ለውጥ ጋር ሊራመዱ የማይችሉ የአመራር አባላት ከቦታው እንዲነሱ በመደረጉ አንዳንድ ወገኖች በተለይም ከህወሓት ተገንጥሎ የወጣው ቡድን አባላት የመከላከያ ኃይላችን የተዳከመ አድርገው እንደሚያስወሩ ጠቁመዋል።
አያይዘውም አገራችን ሠራዊቱን በአዲስ አስተሳሰብና ለውጥ አቅጣጫ የበለጠ አቅምና ብቃት እንዲኖረው ማድረግ የሚችሉ ከፍተኛ መኮንኖች ያፈራችና ያዘጋጀች በመሆኗ የመዳከም ስጋት ፈፅሞ ሊኖር እንደማይችልም አረጋግጠዋል።
በህወሓት አመራር መካከል የተፈጠረው መከፋፈል በመከላከያ ሠራዊታችን ውስጥ ያስከተለው ችግር እንደሌለ አመልክተው በሠራዊቱ ውስጥ እንዲህ ዓይነት ሁኔታ ሊከሰት የሚችለው በራሱ አመራርና አደረጃጀት ላይ ችግር ሲፈጠር ብቻ ነው ብለዋል።
እንደመኮንኖቹ ገለጻ ሠራዊቱን ምንም ሰው የትኛውም ድርጅት የራሱ በትር አድርጐ ሊጠቀምበት አይችልም።
ከሻዕቢያ ጋር የተካሄደውን ውጊያ የመራነው እኛ ነን።
እኛን ስላጣ ተከፋፍሏል የሚል አስተሳሰብ የሚያራምዱትም ለራሳቸው መጠቀሚያ ለማድረግ ሞክረው ያልተሳካላቸው አንጃዎች ናቸው ብለዋል።
ሠራዊቱ ከሚጠበቅበት ሕገ መንግሥታዊ ግዴታ ውጭ ለተወሰነ ቡድን ዓላማ እንዲሰለፍ የማድድረግ ሙከራ እንደነበረ ገልጸው ይህን ለማድረግ የሚሞክርን አመራር በማግለል ጥንካሬውን ይዞ እንዲቀጥል ምቹ ሁኔታ መፈጠሩንም አስረድተዋል።
የመከላከያ ሠራዊታችን በሌላ ወገን የሚጐተት ሳይሆን በራሱ እያሰበ የሚሄድ ልምድ ያለው ነው ያሉት እነዚሁ ከፍተኛ መኮንኖች በጉልበት ሕገ መንግሥታዊ ሥርዓቱን ሊቀይር የሚመጣ ኃይል እስከሌለ ድረስ ግለሰቦችና ቡድኖች የሚያነሷቸውን ፖለቲካዊ ቀውሶች የሚያባብስ እንዳልሆነም አስታውቀዋል።
የሠራዊቱ የበላይ አመራር አባላት ኢህአዴግ ባዘጋጀው ሰነድ ላይ ስለመወያየታቸው ከጋዜጠኞች ለቀረበላቸው ጥያቄ በሰጡት ምላሽ ሠራዊቱ የሕገ መንግሥታዊ ሥርዓቱን ጉዞና አቅጣጫ የሚያሰናክሉ አደጋዎችን የመከላከል ኃላፊነት እንዳለበትና ይህን ኃላፊነት በብቃት ለመወጣት አስቀድሞ የሥርዓቱን ጉዞ አቅጣጫ የሚጠቁመውን ሰንድ ማወቅ እንደሚኖርበት አመልክተዋል።
አያይዘውም ከፍተኛ የመንግሥትና የሕዝብ አደራ የተጣለበት ይህ የመከላከያ ሠራዊት እንደሠራዊት ብቻ ሳይሆን እንደዜጋም በሀገሪቱ ወቅታዊ ሁኔታ ላይ መወያየት መብቱም ግዴታውም መሆኑን አስምረውበታል።
ከሻዕቢያ ጋር የተካሄደው ጦርነት በኢትዮጵያ አሸናፊነት መጠናቀቁንና አንፀባራቂ ድል መመዝገቡን ጠቁመው፣ ለዚህ አንፀባራቂ ድል መገኘት የሕዝቡ ድጋፍ የሠራዊቱ ብቃትና የመንግሥት አመራር ወሳኝ አስተዋፅዖ ማበርከቱን የገለጹት እነዚሁ ከፍተኛ መኮንኖች ከህወሓት አመራር የወጣው አንጃ ግን ከብቁ አመራር ጋር ተያይዞ ለአሸናፊነት የሚያበቃ የውጊያ አስተሳሰብ እንዳልነበረውም ተናግረዋል።
ከፍተኛ መኮንኖቹ አያይዘውም አፈንጋጩ ቡድን ሻዕቢያ የተደመሰሰው በእኛ አመራር ነው ማለቱ የሕዝብን ታሪክ መንጠቅና ማደናገር ካልሆነ በስተቀር ለድል የሚያበቃ አመራር ለመስጠት የቻለ እንዳልሆነ በማዕከልና በግንባር የነበረው አመራር የሚያውቀው ሐቅ ነው ብለዋል።
በአሁኑ ወቅት መከላከያ ሠራዊታችን እንደሀገር መከላከያ ሠራዊትነቱ ከሕዝቡና ከመንግሥት የተቀበለውን ሕገ መንግሥታዊ ሥርዓቱን የመጠበቅ አደራ ለመወጣት በሚያስችል አቅም ላይ እንዳለ አመልክተው በተለያዩ አጋጣሚዎች የኢትዮጵያን ሉዓላዊነት ለመፃረርና ሕገ መንግሥታዊ ሥርዓት ለመፈታተን የሚሹ ኃይሎችን ለመከላከል ዝግጁ መሆኑን አረጋግጠዋል።
ከአዲስ ዘመን ሰኔ 12 ቀን 1993
በዶ/ር ታዬ ላይ እንዲመሰክሩ የተገደዱት የታለ ጌታ ልዑል የመጨረሻ ቃል
ጥቅምት 19 ቀን 1990 ከሰዓት በኋላ በ4ኛ ተከሳሽነት የዶ/ር ታዬ ወልደ ሰማያት አባሪ በመሆን ቃሉን የሰጠው የታለጌታ ልዑል በፖሊስ ምርመራ ወቅት የደረሰበትን ስቃይ ለፍ/ቤቱ ሲገልፅ የሰማው ሁሉ በእንባ ተራጨ።
ታለጌታ ልዑል ቃሉን መስጠት ሲጀምር ለስቃይና ለመከራ ያበቃኝ ሃይማኖቴና ሕሊናዬ ሐሰት እንድመሰክር ስለማይፈቅዱና አንደበቴም ውሸትና ሐሰት ለመመስከር ድፍረት ስላጣሁ ነው በማለት ለእውነት ያደረገውን መስዋዕትነት አብራርቷል።
በዕለቱ ተከሳሹ ቃላቸውን ከመስጠታቸው አስቀድሞ የመሃል ዳኛው በምንም ዓይነት ከራስህ ውጭ ስለ ሌላ ሰው እንዳትናገር በማለት ሲያስጠነቅቋቸው ተስተውሏል።
ባለፈው እትማችን ታለጌታ ልዑል እንዴት ታፍነው እንደተወሰዱና የደረሰባቸውን የድብደባ ስቃይ ገልፀን ነበር።
ወደ ማዕከላዊ ፓሊስ እስር ቤት ከተወሰዱ በኋላ የደረሰባቸውን ስቃይና መከራ እንዲህ ሲሉ ለፍ/ቤቱ አሰምተዋል።
በዚያን ጊዜ ከቅጥቀጣው የኤሌትሪክ ንዝረት የተነሳ ሰውነቴ በመላ ከፍተኛ ጉዳት ደርሶበታል አብጧል።
በዚህ ዓይነት ሁኔታ ላይ እያለሁ ስሜን እድሜዬንና አድራሻዬን ከጠየቁ በኋላ ስለምን እንደተፃፈ ምን ምን ብለው እንደፃፉ በማላውቀው ጽሑፍ ላይ ፈርመህ ሕይወትህን አድን አሉኝ ፈረምኩ።
ከዚያም ስቃዩ ስለበዛ ሕክምና እንዳገኝ ወደ ፖሊስ ሆስፒታል ተላኩኝ።
የሆስፒታሉ ዶክተሮች የእኔን ሁለመናዬን ማበጥና ሽንትም ለመሽናት አለመቻል ተመለከቱ።
በጣም ደነገጡ አዘኑ።
በብልቴ ሽንት መውጫ ቀጭን የላስቲክ ቱቦ በመክተት ደምና ሽንት ቀዱ።
እኔም ትንሽ ፋታ አገኘሁ።
መልሰውም ወደ ማዕከላዊ ወንጀል ምርመራ አመጡኝ።
ከሕክምናው በኋላ አራት ቀን ሙሉ ያለአንዳች ጠያቂ እስር ቤት ውስጥ ቆየሁ።
በአምስተኛው ቀን ወደ ከፍተኛው የምርመራ ሹም ቢሮ ተጠርቼ ቀረብኩ።
የምርመራ ሹሙ ቢሮ ተጠርቼ ቀረብኩ።
የምርመራ ሹም ታለጌታ ልዑል ሰማህ እና ከአንተ ምንም ጉዳይ የለንም።
አንተ ጭቁን ነህ ሰርተህ ሮጠህ የምታድር የቤተሰብ ኃላፊ መሆንህን ደርሰንበታል።
እኛ የምንፈልገው ዶ/ር ታዬ ወ/ሰማያት እና ለአቶ ከበደ ደስታ በኢትዮጵያ መምህራን ማኅበር (ኢመማ) በኩል አቶ ገ/ፃዲቅን ከመአሕድ መንግሥትን ሰላምና እረፍት በመንሳታቸው እነዚህ ግለሰቦች ለመቆጣጠርና ለፍርድ ለማቅረብ እንድንችል እንደትተባበረን ነው።
ከእኛ ጋር ተባብረህ መርማሪ ፖሊሶች እንደሚሉት ከፈፀምክ ማናቸውም የምትፈልገው እንደሚፈፀምልህ ቃል እንገባለን አሉኝ።
ከአንገታቸውም አንድ የወርቅ ሃብል አውጥተው ጠረጴዛ ላይ በማስቀመጥ መስቀሉን እያሳዩ እኔ ክርስቲያን ነኝ።
አንተ መርማሪዎቹ እንደሚሉህ በሬዲዮና በቴሌቪዥን ትምህርት ከሰጠህና ለወጣቱም ጥሪ ካደረግህ ያልከውን ሁሉ ለማሟላት ለዚሁ ትግል በተሰው 15,00 ሺህ ታጋዮች ስም ቃል እገባልሃለሁ አሉኝ።
ስለዚህ በእነ ዶ/ር ታዬ ወልደሰማያት በሬዲዮና በቴሌቪዥን የምታስተላልፈውን ሁሉ እኛ ጽፈን እንሰጥሃለን።
ምንም የሚገጥምህ ችግር የለም።
አሉኝ።
እኔም ላደርገው አልችልም እናንተ የምትሉዋቸውን ሰዎችና የኢትዮጵያ ብሔራዊ አርበኞች የምትሉዋቸውን ሰዎችና የኢትዮጵያ ብሔራዊ ግንባር ፍፁም አላውቃቸውም በማለት አቋሜን አለመቀየሬን ገለጽኩኝ።
ሁለተኛው መርማሪ ለአንተ አዝነንና እድልህ እንዳይበላሽ በማሰብ ነው እንጂ በአንተ ላይ የሚመሰክርብህ እናዘጋጃለን።
ይልቅ እራስህን አውጣ።
አሉኝ።
ክቡር ፍ/ቤቱ እንዲረዳልኝ የምፈልገው እኔ የኢትዮጵያ ብሄራዊ አርበኞች ግንባር ወታደራዊ ክንፍ ተጠሪ ነኝ በማለት የአቃቤ ሕግ ምስክር በመሆን ቃል የሰጠውን ዮሴፍ(ቢረሳው) የተባለውን ግለሰብ ለመጀመሪያ ጊዜ ያየሁት በአንድ የምርመራ ቦታ ላይ ተዘቅዝቆ ሲገረፍ ለሁለተኛ ጊዜ እዚህ ሲመሰክር አይቼዋለሁ።
ሌሎችን ግን ዶ/ር ታዬ ወልደ ሰማያትን፣ አቶ ከበደ ደስታንና አቶ ገብረፃዲቅን ሐምሌ 29 ቀን 1988 ዓ.ም በዚህ ችሎት ፊት ለመጀመሪያ ጊዜ አይቻቸዋለሁ።
ሌላው ፍ/ቤቱ እንዲመዘገብልኝ የምፈልገው በዚህ በሃሰት ግለሰቦችን ወንጀል በማለት በተፈፀመብኝ ምርመራና ድብደባ ደረቴና ጭንቅላቴ ላይ የአጥንት ስብራት በጭኔ ላይና በእግሬ ላይ ቁርጭምትሚቴ ላይ በደረሰብኝ ቅጠቀጣ እብጠት እየተሰቃየሁ መሆኔን ፍ/ቤቱ እንዲያይልኝ ነው በማለት ለእውነት በመቆም የከፈለውን ድብቅ መስዋዕትነት አስረድቷል።
እንደተለመደው የመሃል ዳኛው «እኛ ስብራትህንና የአካል ጉዳትህን ብንመለከት ምን ይጠቅመሃል? ቃልህን ሰጥተህ ካልጨረስክ ሌላ ቀጠሮ እንይዝልሃለን።»
በማለት ጉዳቱን በጽሑፍ መዝግበው ለታኅሳስ 3/1990 ተቀጥሯል።
ከፊያሜታ ኅዳር 17 ቀን 1990
አሥራ አራት ጋዜጠኞች እስር ላይ ናቸው
በመንግሥት የተደራጀው የኢትዮጵያ ጋዜጠኞች ማኅበር የፕሬስ አዋጅ የወጣበትን አምስተኛ ዓመት ጥቂት የሥርዓቱን ደጋፊዎች በብሔራዊ ቲያትር በባዶ አዳራሽ ባከበረበት ወቅት 3 ጋዜጦች ከህትመት ውጭ ሆነው 14 ጋዜጠኞች በእስር ላይ መሆናቸውን ሳያወሳና ስለሁኔታው አቋም ሳይወስድ መቅረቡ ማህበሩ የተደራጀው በእንጀራ ፈላጊዎች እንጂ ለሞያው ክብር በቆሙ አለመሆኑን አጋለጠ።
ማህበሩ ቀኑን አስቦት በዋለበት ስብሰባ ላይ «ነፃ ጋዜጦች የተቃዋሚዎች ልሣን ሆነዋል» የሚለው የመንግሥት አቋም በአጽኖት መገለጹ በቅርቡም የማጥላላት ፕሮፓጋንዳ መከፈቱ በዚሁ ሀሳብ መነሳት ሌሎችንም የነፃው ፕሬስ ውጤቶች ለማጥቃት ዝግጅት እንዳለ የሚጠቁም ነው።
በዚሁ ሳምንት መውጣት ሲኖርባቸው ከህትመት ውጭ የሆኑት ጋዜጦች «ኢቶጵ» እና «ወንጭፍ» ሲሆኑ ከኢቶጵ አሳታሚው ሲሳይ አጌና፣ ዋና አዘጋጁ ቴዎድሮስ ካሣ፣ ተስፋ ተገኝ የተባለ የጋዜጣው አዘጋጅ ከጳጉሜ ጀምሮ በክልል 14 ፖሊስ ኮሚሽንና በማዕከላዊ ወንጀል ምርመራ ይገኛሉ።
ከወንጭፍ ጋዜጣ ዋና አዘጋጁ ታምራት ሰርቤሳና ምክትሉ አድማሱ ተስፋዬ ከጥቅምት 4 ቀን 90 ጀምሮ በማዕከላዊ ምርመራ ታስረዋል።
ከኡርጂ ጋዜጣ ደግሞ ዋና አዘጋጁ ሰለሞን ነመራና ምክትል አዘጋጁ ተስፋዬ ዴሬሳ ከጥቅምት 6 ቀን 1990 ጀምሮ ማዕከላዊ ምርመራ እንደሚገኙ ታውቋል።
ከዚህም በተጨማሪ ነጋ ታሪኩ፣ የወንድወሰን መሰለ ከቅይጥ፣ አንዱ ዓለም መሐመድ ከነሐሴ ወር ጀምሮ ታስረዋል።
በአሁኑ ጊዜ በአዲስ አበባ ወህኒ ቤት አራት ጋዜጠኞች ማለትም ሲሳይ ንጉሴ፣ ከአገሬ ጋዜጣ፣ ሳምሶን ሥዩም ከጠቋሚ ጋዜጣ፣ አባይ ኃይሉ ከወላፈን ጋዜጣ፣ ቶሌራ ተሰማ ከመዳ ወላቡ ተፈርዶባቸውና ዋስ በማጣት በእስር ላይ ሲሆኑ ከእነዚህ ጋር በጠቅላላው አሥራ አራት ጋዜጠኞች በአሁኑ ጊዜ በእስር ላይ ናቸው።
የፕሬስ ወንጀል ሲሠራ ጋዜጠኞች በሕግ መጠየቃቸው አግባብነት ያለው ቢሆንም አዘጋጆችን እየሰበሰቡ በማሰር ነፃውን ፕሬስ ለማዳከም የሚደረገው ዘመቻ ግን ዴሞክራሲያዊ ሂደቱን ጭምር የሚጐዳ በመሆኑ የሰብዓዊ መብት ድርጅቶችና ዴሞክራሲያዊ ኃይሎች ሁሉ ድምፃቸውን ሊያስሙበት እንደሚገባ የብዙዎች አስተያየት ነው።
ከጦቢያ ጥቅምት 13 ቀን 1990
ፕሬዝዳንት ነጋሶ ጊዳዳ ከኢህአዴግ ማዕከላዊ ምክር ቤት ስብሰባ መድረክ ለቀው ወጡ
የኢህአዴግ ማዕከላዊ ምክር ቤት መደበኛ ስብሰባ በኢኮኖሚያዊ ጉዳዮች ላይ ያካሄደውን ውይይት እያጠናቀቀ ባለበት ሂደት ፕሬዝዳንት ነጋሶ ጊዳዳ መድረኩን ለቀው መውጣታቸውን የኢህአዴግ ምክር ቤት አስታወቀ።
የኦህዴድ ማዕከላዊና ሥራ አስፈጻሚ ኮሚቴ እንዲሁም የኢህአዴግ ምክር ቤትና የሥራ አስፈጻሚ ኮሚቴእ አባል የሆኑት ዶ/ር ነጋሶ ጊዳዳ ከመድረኩ ጫና ደርሶብኛል በሚል ምክንያት ራሴን ከምክር ቤቱ አባልነት አግልያለሁ በማለት አቋርጠው መውጣታቸውን ምክር ቤቱ አስታውቋል።
የምክር ቤቱ አባላት በተለይም የኦህዴድ የምክር ቤት አባላትና ተሳታፊዎች በበኩላቸው እንዳስታወቁት ዶ/ር ነጋሶ ጊዳዳ መድረኩን ረግጠው ለመውጣት ተፅዕኖ ደረሰብኝ በማለት ያቀረቡት ምክንያት ፍፁም መሠረተ ቢስ ነው።
ለዶክተር ነጋሶ ስብሰባውን ረግጦ መውጣት ዋነኛው ምክንያት የተጀመረውን የተሀድሶ ለውጥ ለመቀበል አለመፍቀዳቸው መሆኑን አባላቱ አስታውቀዋል።
ዶ/ር ነጋሶ በኢህአዴግ ሥራ አስፈጻሚ ኮሚቴ ውስጥ ይካሄዱ በነበሩ ክርክሮችም ሆነ ከዚያ በኋላ ከህወሓት አፈንግጦ የወጣው አንጃ ያደርግ በነበረው እንቅስቃሴ ወገናዊ እንደነበሩ የጠቆመው ምክር ቤቱ በዚህ ስብሰባ ጠንከር ያለ ሂስ እንደሚቀርብባቸው ስለገመቱ ብቻ መድረኩን አቋርጠው ለመውጣት እንደመረጡ አብራርቷል።
ከኢኮኖሚያዊ ጉዳዮች ግምገማ በኋላ በተለይ የጠባብነትና የትምክህት አደጋዎች እንደሚገመገሙ ከስምምነት ተደርሶ እያለ ዶ/ር ነጋሶ ከዚህ አጀንዳ በፊት ስብሰባው አቋርጠው መውጣታቸው ከሃሳብ ትግልና ግምገማ መሸሻቸውን እንጂ ሌላ የሚያመለክተው ነገር እንደሌለ የምክር ቤቱ አባላት ገልጸዋል።
የኢህአዴግ ጽ/ቤት ምክር ቤቱ በዚህ ጉዳይ ላይ ያደረገውን ውይይት በቅርብ ቀን በመገናኛ ብዙሃን ለሕዝብ ይፋ እንደሚያደርግ አያይዞ አስታውቋል።
ይህ በዚህ እንዳለ የኦህዴድ ማዕከላዊ ኮሚቴ እና የድርጅቱ ካድሬዎች በአደረጉት የጋራ ስብሰባ የድርጅቱ የሥራ አስፈጻሚ ኮሚቴ አባል የኢህአዴግ ም/ቤት ሥራ አስፈጻሚ ኮሚቴ አባልና የፌዴራል መንግሥት ፕሬዝዳንት የሆኑትን ዶ/ር ነጋሶ ጊዳዳን ከድርጅቱ ማዕከላዊ ኮሚቴ አባልነት ማገዱን ማዕከላዊ ኮሚቴ አስታውቋል።
የኦህዴድ ማዕከላዊ ኮሚቴ «የተሀድሶ ጉዟችን በአደርባዮች ከንቱ ምኞት አይገታም» በሚል ርዕሰ ትናንት ባወጣው መግለጫ እንዳስታወቀው ዶ/ር ነጋሶ ሕዝብ የጣለባቸውን አደራ በመዘንጋት ለአንጃው አባላት በታማኝነት ቢቆሙም የሃሳብ ልዩነታቸውን በድርጅቱ ውስጥ ሆነው ማንሸራሸር እየቻሉ ፀረ ዴሞክራሲያዊ በሆነ አግባብ ድርጅታዊ እንቅስቃሴዎችን ለማሰናከል በመሞከራቸው ድርጅቱ ይህንን የእገዳ እርምጃ ለመውሰድ ተገዷል።
ከትናንት ጀምሮ ዶ/ር ነጋሶ ጊዳዳ በማንኛውም መድረክ ኦህዴድን የማይወክሉ መሆናቸውን የድርጅቱ ማዕከላዊ ኮሚቴ ጠቅሶ በዚህ አጋጣሚ ኦህዴድ የጀመረውን የተሀድሶ ሂደት ለሕዝባችን መብትና ጥቅም ሳይሸራረፉ መከበር በሚያስችል መልኩ አጠናክሮ እንደሚቀጥል ገልጿል።
የኦሮሞ ህዝብና መላው ኦህዴድ አባላትም ይህንን የተሀድሶ እርምጃ ስኬታማ ለማድረግ የሚፈለግባቸውን ድጋፍ በማበርከት ከድርጅቱ ጎን እንዲቆሙ ጥሪ አስተላልፏል።
ከአዲስ ዘመን ሰኔ 16 ቀን 1993
በ6 የብሔራዊ ቡድን ተጫዋቾች ላይ የተጣለው ዕገዳ ተነሳ
የኢትዮጵያ ብሔራዊ እግር ኳስ ቡድን ከሞሮኮ ጋር የነበረበትን ጨዋታ ለማከናወን ጥር 12 ቀን 1989 ወደዚያው እየተጓዘ ሳለ ለትራንዚት ጣሊያን ላይ ባረፈበት ወቅት ከጠፉት 16 ተጨዋቾች መካከል ወደሀገራቸው ተመልሰው የነበሩ ስድስት ተጭቻዋቾች ከስድስት ወራት ገደማ እገዳ በኋላ ቅጣቱ ተነሳላቸው።
የኢትዮጵያ እግር ኳስ ፌዴሬስን በተጫዋቾቹ ላይ ላልተወሰነ ጊዜ ጥሎት የነበረውን እገዳ ያነሳላቸው ባለፈው ረቡዕ የፌዴሬሽኑ የሥር አስኪያጅ ኮሚቴ ባካሄደው ስብሰባ ነው።
ስድስቱ ተጨዋቾች የኢትዮጵያ ቡና ክለብ የፊት አጥቂ ጌታቸው ካሣ (ቡቡ)፣የኦሜድላው በረኛ አሊ ረዲ፣ እንዲሁም የቅዱስ ጊዮርጊስ ተጫዋቸች ፋሲል ተካልኝ፣አንተነህ አላምረው፣አሸናፊ ሲሳይና ፀጋዬ ባቲ ናቸው።
ፌዴሬሽኑ ቅጣቱን ያነሳላቸው የእግር ኳስ ጨዋታ የልጆቹና የቤተሰቦቻቸው መተዳደሪያ መሆኑን የእድሜያቸውን ወጣትነት እንዲሁም ከዚህ በፊት ለብሄራዊ ቡድን ያደረጉትን አስተዋጽኦ ከግምት ውስጥ በማስገባት መሆኑን የፌዴሬሽኑ ጽ/ቤት አስታውቋል።
ስድስቱ ተጫዋቾች ከእግር ኳስ ታግደው የነበሩት ጣሊያን ላይ ከኰበለሉት ሌሎች አሥር ተጫዋቾች ጋር ሆን ብለው መሄዳቸውና እንደማይሳካላቸው ካወቁ በኋላ ይቅርታ እንዲደረግላቸው በመጠየቅ መመለሳቸው ከተረጋገጠባቸው በኋላ ሲሆን ለወደፊቱ ተመሳሳይ ድርጊት እንዳይፈጽሙ በማስጠንቀቂያ ታልፈዋል።
ውሣኔው በሮም የቀሩትን ሌሎች አሥር ተጫዋቾች እንደማይመለከት ለማወቅ የተቻለ ሲሆን ቅጣቱ ስለተነሳላቸው ተጫዋቾች በማንኛውም ውድድር ላይ መካፈል ይችላሉ።
ልጆቹ ብቃትና ችሎታ ያላቸው መሆኑ እስከታመነበት ድረስ ጥፋታቸው ወደፊት ለብሔራዊ ቡድን ከመመረጥ እንደማይከለክላቸው ተገልጿል።
ከአዲስ ዘመን ነሐሴ 7 ቀን 1989 ዓ.ም
አባ ጳውሎስ የኢ.ኦ.ተ.ቤ.ክ መሪ አባት ሆነው ሊቀጥሉ እንደማይችሉ ተገለፅ
የኢትዮጵያ ኦርቶዶክስ ተዋህዶ ቤተ ክርስቲያን መምህራን፣ ካህናትና ምዕመናን በቤተ ክርስቲያኗ ውስጥ ሥር እየሰደደ በመጣው ዓይን ያወጣ ችግር የተነሳ "አባ ጳውሎስ" ኦርቶዶክስ ተዋህዶ ቤተክርስቲያን መሪ አባት ሆነው ሊቀጥሉ እንደማይችሉ ገለፁ።
ፓትርያርኩና አባ ገሪማ በፈፀሟቸው ሃይማኖታዉና አስተዳደራዊ ችግሮች ምክንያት ከ1988 ዓ.ም ጀምሮ ግልፅ ተቃውሞች ሲካሄድ የቆየ ሲሆን ነገሩ እተባባሰና እየተካረረ መጠቶ፣ ፓትርያርኩና መሰሎቻቸው ሁሉን በንቀት ዓይን በማየት ለማሳለፍ በመጣራቸው ካህናቱና ምዕመናኑ በወሰዱት የአንድነት አቋም አብሮ የመጓዙና አባ ጳውሎስ የኦርቶዶክስ ተዋህዶ ቤ.ክ. መሪ የመሆኑ ጉዳይ ማክተም አለበት ወደሚለው ይዘት ተዳርሰዋል።
1/ የኢትዮጵያ ኦርቶዶክስ ተዋህደ ቤተ ክርስቲያን ማህበሩ- ምዕመናን፣
2/ የኢትዮጵያ ኦርቶዶክስ ተዋህዶ ቤተ ክርስቲያን መምህራን፣ ካህናትና ሠራተኞች ኀብረት፣ (መርሐ ተዋህዶ) እና
3/ የኢትዮጵያ ተዋህዶ ቤተ ክርስቲያን የካህናትና ምዕመናን አስተባባሪ ኮሚቴ በመሆን በጥምር ለብፁዓን ሊቃነ ጳጳሳትና ለቅዱስ ሲኖዶስ ጽ/ቤት በአድራሻ በጻፉት ችግሮቹን አንድ በአንድ ከተነተኑ በኋላ ችግር ፈጣሪ የሆኑት እያሉ ቤተ ክርስቲያኗ መኖር እንደማትችል የቀረበው ፅሁፍ ያመለክታል።
ጥንታዊቷ ቤተ ክርስቲያን በአባ ጳውሎስ ፓትርያርክነት ክብርዋ ተዋርዷል፣ እምነቷን ሥርዓቱ ሁሉ ተፋልሷል፣ ምዝበራና አምባገነንነት ሰፍኖበታል፣ ፍቅርና ሰላም ጠፍቷል፣ አባ ጳውሎስም የተረከቡትን የቅዱሳ ክብር ያዋረዱ በእግዚአብሔር ስም የቀለዱ፣ በምዕመናን በካህናት ላየ የተሳለቁ፣ የቤተ ክርስቲያኗቱን እምነትና ቀኖና በድፍረት የጣሱ ሕዝበ ክርስቱያኑን የበደሉ ስለመሆናቸው የካህናቱና ምዕመናኑ መልዕክት በሰፊው ተንትኗል።
በርካታ ሊቃውንት መምህራንን፣ ካህናትና ልዩ ልዩ ሰራተኞችን ከአደጉባት፣ ከኖሩባት ቤተ ክርስቲያን አፈናቅለውና አሳደው ሁሉን ለእኔ የሚሉት አባ ጳውሎስ "ባለቅ" የእግዚአብሔርን ሕዝብ እንዲረግመላት በለዓለም ን እንደጠራና ራስ ወዳድነቱንና ጭካሄውን እንዳረጋገጠ፣ በእግዚአብሔር ሕዝብና በካህናት ላይ የጭካኔአቸውን በማረጋገጥ ላይ የሚገኙ መሆናቸውን በድርጊታቸው የተገነዘቡት ካህናትና ምዕመናን ለኦርቶዶክስ ተዋህዶ ሰላምና አንድነት ጥረታቸውን እንቀጠሉ ይገኛሉ።
አባ ጳውሎስ ራሳቸውን ነፃ አድርገው የተበላሻሸው አስተዳደር ይስተካከል፣ የሃይማኖት ሕፀፁና የቀኖናው መጣስ መፍለስ ይታረም፣ ያሉትን ሁሉ በመወንጀል ትግሬ ስለሆንኩ ተጠላሁ፣ የሚጠሉኝ አማሮች ናቸው የሚሉ ተራ አባባሎችን ሳይቀር የሰነዘሯቸው ወቅቶች ነበሩ።
ነገር ግን "እውነትና ንጋት እያደር ይጠራል" ነውና የትግራይ ካህናት ምዕመናን አንቅሮ ከተፋቸው ወዲህ በትግሬነት ስም ሲያመካኙ የቆዩት ሁሉ ከእውነት የራቀ መሆኑ ተገለጠ።
ከእንግዲህ በኋላ ግን የሚያመካኙት ምንም ዓይነት ምክንያት እንደሌላቸው ታዛቢዎች ጭምር እየተናገሩ ነው።
ማህበረ ምዕመናኑና ሊቃውንት ካህናትም፣ አባ ጳውሎስ የሃይማኖት መሪ አባት ሆነው ሊቀጥሉ አይችሉም፣ ወደሚለው የመጨረሻ መደምደሚያ ላይ የደረሱበት ዋና ምክንያት፣ ስለ ፓትርያርኩ ተግባርና ምንነት በተደጋጋሚ ተረድተው፣ መክረውና ዘክረው ሰሚ በማጣታቸው እንደሆነ መልክቱ ያስረዳል።
ከፊያሜታ ነሐሴ 24 ቀን 1990
በኢትዮጵያና በሱዳን መካከል አዲስ የቪዛ አሰጣጥ ተጀመረ
በኢትዮጵያና በሱዳን መካከል የተሻሻለና አዲስ የቪዛ አሰጣጥ ሥርዓት መጀመሩን የውጭ ጉዳይ ሚኒስቴር አስታወቀ።
አንድ የውጭ ጉዳይ ሚኒስቴር ቃል አቀባይ ትናንት እንደገለፀው በአምስተኛው የሁለቱ አገሮች ሚኒስትሮች ስብሰባ በተደረሰው ስምምነት መሰረት የዲፕሎማቲክ ሰርቪስ ወይም ልዩ ፓስፖርት የያዘ የአንዱ አገር ዜጋ ያለቪዛ ወደሌላው አገር የሚገባበት አሰራት ካለፈው ሚያዝያ 25 ወዲህ ተግባራዊ ሆኗል።
እንዲሁም ተራ ፓስፖርት የያዙ የሁለቱ አገሮች ዜጎች በተቀላጠፈ መንገድ ቪዛ የሚያገኙበት ሥርዓት ከመጪው ሐምሌ በፊት እንደሚቻች ቃል አቀባዩ አስታውቋል።
የኢትዮጵያና የሱዳን ሚኒስትሮች አምስተኛው የጋራ ጉባዔ ካለፈው ሚያዝያ 22 እስከ 24 በአዲስ አበባና በሶደሬ መካሄዱ ይታወቃል።
ከአዲስ ዘመን ግንቦት 23 ቀን 1993
ም/ቤቱ ሕዝብ ያቀረበውን አመኔታ የማጣት ጥያቄን አፀደቀ
በትግራይ ደቡባዊ ዞን የእንዳመሆኒ ወረዳ ም/ቤት መሥራች ጉባዔ ሕወሓትን በመወከል ለተወካዮች ም/ቤት ተመርጠው በነበሩት በአቶ ሰለሞን ተስፋዬ ላይ ከሕዝብ የቀረበባቸውን የእምነት ማጣት ጥያቄ አፀደቀ።
መስራች ጉባዔው አቶ ሰለሞን ተስፋዬ ከተወካዮች ም/ቤት አባልነት እንዲነሱ ያቀረበውን ጥያቄ ትናንት ያጸደቀው በብሔራዊ ምርጫ ቦርድ ሕግና ደንብ መሰረት ከ15 ሺህ የሚበልጥ መራጭ ህዝብ ተፈራርሞ ባቀረበው ሰነድ መሰረት ነው።
የደቡባዊ ዞን ምርጫ ቦርድ ጽ/ቤት በበኩሉ ህዝቡ በመረጠው አባል ላይ እምነቱን ሲያጣ የማንሳት መብት ያለው መሆኑ በሕግ መደንገጉን አመልክቷል።
መስራች ጉባዔው በአቶ ሰለሞን ተስፋዬ ላይ ያሳለፈው ውሳኔ ተግባራዊ የሚሆነው ብሔራዊ ምርጫ ቦርድ ሲያጸድቀው እንደሆነም የዞኑ ምርጫ ቦርድ አስረድተዋል።
አቶ ሰለሞን ተስፋዬ በሕዝባዊ ወያኔ ሓርነት ትግራይ ማዕከላዊ ኮሚቴ ያገለገሉና በቅርቡ ከኢህአዴግ ካፈነገጠው ቡድን ውስጥ አንዱ መሆናቸው ይታወቃል።
ከአዲስ ዘመን ግንቦት 2 ቀን 1993
በምስራቃዊ ኮንጐ የተቀሰቀሰው አዲስ ውጊያ በመላው አካባቢ የጐሣ ግጭት እንዳይቀሰቅስ ተሰግቷል
የኮንጐ ዲሞክራቲክ ሪፐብሊክ ባለፈው ቅዳሜ የኡጋንዳ መደበኛ ወታደሮች ከኡጋንዳ ወደ ኮንጐ አቋርጠው ከገቡ በኋላ በኮንጐ ሰሜን ምስራቅ የምትገኘውን ኢሲሮ የተባለችውን ከተማ በወጊያ መቆጣጠሩን ገልጧል።
ይህን ስሞታ የኡጋንዳ መንግሥት ያስተባበለው ሲሆን የውጪ መገናኛ ብዙሃን ግን ይችኑ ኢሲሮ የተባለች ከተማ በውጊያ የተቆጣጠረው በቱትሲ ባንያሙሉንጌ የሚመራው ፕሬዚዳንት ሎሬ ካቢላን ሊገለብጥ የተነሳው አማጺው ሃይል መሆኑን ዘግበዋል።
በሌላ ዜና ቢቢሲ መስከረም 14 ቀን እንደገለጠው በኮንጐ ምስራቅ የቱትሲ አማጽያኑ ጠንካራ ይዞታ የሆነችውን ጐማን የቀድሞ የሞቡቱ ወታደሮች የነበሩና አሁን ተበታትነው በየጫካው የሚገኙ የሁቱ ጐሣ ተወላጆች መስከረም 13 ቀን ማለዳ ላይ ማጥቃት ሰንዝረውባት ከቱትሲዎቹ ጋር ከባድ ውጊያ አድርገዋል።
በውጊያው 25 ሲቪሎች የተገደሉ ሲሆን ውጊያው ለጊዜው መቆሙም ታውቋሊ።
እነዚህ የቀድሞ የሁቱ ወታደሮች ከ11 ቀን በፊትም በዚችው ከተማ ላይ በቱትሲ አማጽያኑ ላይ ማጥቃት ሰንዝረው ከባድ ውጊያ ከተካሄደ በኋላ የተባረሩ መሆኑን ቢቢሲ ዘግቧል።
እስካሁን ሁቱዎች ከመንግሥት ጋር መክረው ውጊያ ውስጥ ስለመግባታቸው የተገለፀ ነገር ባይኖርም ሁቱዎች ኮንጐን የቱትሲው አማጺያን በቁጥጥራቸው ሥር እንዳያደርጉ የበኩሉን መታገል እንደጀመረ ተነግሯል።
በሌላ በኩል ኮንጐ ውስጥ አሁን መዋጋት የጀመሩት ሁቱዎች ከፊሎቹ ኡጋንዳና ሩዋንዳ ውስጥ እየዘለቁ የሽብር ጥቃት የሚፈጽሙ ስለሆነ በቱትሲዎቹ አማጺያን ላይ የሚከብዱባቸው ከሆነ የኡጋንዳና የሩዋንዳ መንግሥታት ዝም ብለው ስለማይመለከቱ ከፍተኛ የቱትሲና የሁቱ ጐሣዎች ውጊያ አካባቢውን እንደሚያሰጋው የፖለቲካ ታዛቢዎች ይናገራሉ።
ከፊያሜታ መስከረም 15 ቀን 1991
ከፍተኛ የደርግ ጄኔራሎች በድንገት ተለቀቁ
የኢትዮጵያ አየር ኃይል እና የምድር ጦር ባልደረባ የሆኑ የደርግ ከፍተኛ የጦር አዛዦች ከትላንት በስቲያ ሰኞ ነሃሴ 17 ቀን፣ 1991 ዓ.ም።
ከታሰሩበት በድንገት መፈታታቸውን ለጉዱዩ ቅርበት ያላቸው ወገኖች ለፊያሜታ ጋዜጣ ገለፁ።
ከሰባት ዓመት በላይ ከታሰሩ በኋላ በማን ትዕዛዝ እና በምን ምከንያት እንደተፈቱ የታወቀ ነገር ካለመኖሩም በላይ ሁኔታው በድንገት የተፈፀመና ያልታሰበ ነበር።
የተሰጣቸውም ድንገተኛ ትዕዛዝ «ዛሬ እዚህ አታድሩም» የሚል ነበር።
በቃሊቲ እስር ቤት ውስጥ ከመስመራዊ መኰንኖች ጀምሮ እስከ ከፍተኛ ማዕረግ ያላቸው አዛዦች ድረስ ታስረው እንደነበር ይታወሳል።
ይህ ዜና ተጠናቅሮ ወደማተሚያ ቤት እስከገባንበት እስከ ትላንቱ እለት ድረስ እነማን እንደተፈቱ ሙሉ ለሙሉ በስም ለማወቅ ባይቻልም ጄነራል ክንፈ ገብርዔል የደቡብ ዕዝ አዛዥ የበነበሩትና ሌሎች 15 የቀድሞ መኮንኖች ተፈትተዋል።
በቃሊቲ እስር ቤት ውስጥ ስለነበሩት መኮንኖች በዝርዝር ለማወቅ ባይቻልም፣ ሃያ አንድ የአየር ኃይል ባልደረባ እስረኞች የነበሩ ሲሆን፣ በአለም በቃኝ ከርቸሌ ውስጥ ሶስት ጄነራሎች ነበሩ።
የስም ዝርዝራቸውና ታሳሪዎቹ የነበሩበት ስፍራ ጠቅላላው ሪፖርት ቀጥሎ ቀርቧል።
1- መ/አለቃ ጄልቻ ፣ መ/አለቃ መኳንንት አምዴ ፣ መ/አለቃ አስናቀ (ቅጽል ስሙ ሽማግሌው) ፣ መ/አለቃ ጌትነት ፣ መ/አለቃ መርዕድ ፦ ዩ.ኤስ አሜሪካ
2- ኮሎኔል ነቢዩ ፣ ሻምበል በላይነህ ተገኝ ፣ መ/አለቃ ስሜነህ ተገኝ፦ ሳዑዲ አረቢያ
3- ሻምበል ስንታየሁ (ስካንዴኔቪያን አገሮች)
4- ሻምበል ኢያሱ (አውሮፓ)
5- ኮሎኔል ዋጋሪ ገመቹ ፣ ኮሎኔል መንገሻ ሁንዴ፣ መ/አለቃ ዱዊት ወንድይፍራው ኡጋንዱ ይገኙባቸዋል። (ምንጭ፦ ኢተኦጵ መጽሔት)
እንደገና ወደ ሠራዊቱ የተመለሡ
1- ኮሎኔል አበበ ውብሸት ፦ከአ/አበባ
2- ሻለቃ ባህሩ ከኡጋንዳ ተመልሠው የተሠዉ
3- ሻምበል እሸቱ፦ ከአ/አበባ ይገኙበታል
ከርቸሌ የታሠሩ
1- ሜ/ጄነራል አለማየሁ አጐናፍር የአየር ሃይል ዋና አዛዥ
2- ብ/ጀነራል ኃ/ሚካኤል ብሩ አዛዥ የነበሩ
3- ብ/ጀነራል መስፍን ኃይሌ ይገኙበታል።
ቃሊቲ የታሠሩ
1- ብ/ጀነራል ተሻለ ዘውዴ
2- ኮሎኔል ብርሃኑ ከበደ
3- ኮሎኔል ጥላሁን ነብዩ
4- ኮሎኔል አስራት ተካልኝ
5- ኮሎኔል ብርሃኑ ውብነህ
6- ኮሎኔል ጥግነህ ኃ/ጊዎርገስ
7- ኮሎኔል ተካ
8- ኮሎኔል ግዛው ድሪባ
9- ኮሎኔል ብርሃነ መስቀል ሃይሌ
10- ኮሎኔል በቀለ ዘገየ
11- ኮሎኔል አድምቀው ማሞ
12- ኮሎኔል ለማ ተካልኝ
13- ኮሎኔል አምባቸው ውቤ
14- ኮሎኔል ሉሌ ገብረመድህን
15- ሌ/ኮሎኔል ደሳለኝ መብራቱ
16- ሌ/ኮሎኔል ገዛኸኝ
17- ሻምበል ጌታቸው ማሩ
18- ሻምበል ፍስሃ መለሠ
19- ሻምበል ጥላሁን በዛብህ
20- መ/አለቃ ሠለሞን ክፍሌ
21- መ/አለቃ አባይነህ ይገኙበታል።
ከፊያሜታ ነሐሴ 19 ቀን 1991
የጊዜያዊ ደህንነት ቀጣና ምስረታ የኤርትራ መንግሥትና ልዑክ በወሰዱት አቋም እልባት ሳያገኝ ቀረ
የኢትዮ ኤርትራ ሚሽን ወታደራዊ ቅንጅት ኮሚሽን ስብሰባ የጊዜያዊ ደህነንት ቀጣና ምስረታን በሚመለከት የኤርትራ መንግሥትና ልዑክ በወሰዱት አቋም እልባት ሳያገኝ መቅረቱን የተባበሩት መንግሥታት የኢትዮ ኤርትራ ተልዕኮ የኢትዮጵያ ማስተባበሪያ ቢሮ አስታውቋል።
የማስተባበሪያ ቢሮው እንደገለጸው ትናንት በናይሮቢ በተካሄደውና በተመድ የኢትዮ ኤርትራ ሚሽን ወታደራዊ አዛዥ በሜጀር ጄኔራል ፓትሪክ ካማራት በተመራው የወታደራዊ ቅንጅት ኮሚሽኑ ሰባተኛ ስብሰባ የጊዜያዊ ደህንነት ቀጣናው ምስረታ ለአንዴና ለመጨረሻ ጊዜ እልባት ያገኛል ተብሎ ታስቦ ነበር።
ባለፈው ሳምንት መጨረሻ ሰኔ 14 እና ሰኔ 15 ቀን 1993 የኢትዮ ኤርትራ ሚሽን ጊዜያዊ ደህንነት ቀጣናውን ደቡባዊና ሰሜናዊ ወሰኖችን የሚያሳይ ካርታ ለሁለቱም ወገኖች አቅርቦ እንደነበር ገልጿል።
የኤርትራ መንግሥት በቀረበው ካርታ ላይ እስካሁን አስተያየቱን እግልጽ ያላሳወቀ መሆኑን አመልክቶ የኢትዮጵያ መንግሥት ግን በተለይ በሁለቱ ቦታዎች ላይ በቡሬ አቅጣጫ በደቡባዊ መሥመርና በኢሮብ አቅጣጫ በሰሜናዊ መስመር ላይ የሚታየው ስህተት እንዲስተካከል መጠየቁን አስታውቋል።
በስብሰባው ላይ የኤርትራ ልዑክ በጥቅሉ በካርታው ላይ የተቀመጠውን የደቡባዊ የደህንነት ቀጣናውን መስመር እንደማይቀበልና የኤርትራ መንግሥትም በቅርቡ መልሱን ይፋ እንደሚያደርግ መግለጹን አመልክቷል።
ሌላው በስብሰባው የታየው አብይ ጉዳይ በጊዜያዊ የደህንነት ቀጣናው ውስጥ የተሰማራው የኤርትራ ፖሊስና ሚሊሺያን የሚመለከት ሲሆን ኤርትራ ይህንን ኃይል ቢያንስ ከጦርነቱ በፊት ወደነበረው አሀዝ እንድትመልስና ቁጥሩንም በግልጽ እንድታሳውቅ ተጠይቃ እንደነበር ገልጿል።
ይህንን ኃይል በሚመለከት የኤርትራ ልዑክ የኃይል እጥረት ስለገጠማቸው እንጂ እንዲያውም ተጨማሪ የፖሊስና የሚሊሻ ኃይል ለማስገባት በግልጽ ማስቀመጥ ለዓለም አቀፉ ማህበረሰብ ግፊት ጆሮ ዳባ ልበስ ማለቱን መርጠዋል ሲል አስታውቋል።
በሌላ በኩል የኤርትራ ፖሊሶችና ሚሊሺያዎች በደቡባዊ የደህንነት ቀጣና መስመር አካባቢዎች የሚፈጥሩትን ወታደራዊ የደህንነት ችግሮችን ቦታው ላይ እየተገኙና ጉዳዮችን እያጣራ ችግሮቹን የሚፈታ በየቀጣናዎቹ ንዑስ የወታደራዊ የቅንጅት ኮሚሽን እንዲመሰረት ስብሰባው በአጀንዳነት አቅርቦ የኤርትራ ልዑክ ሳይቀበለው ቀርቷል ብሏል።
ይህ የየቀጣናው ወታደራዊ የቅንጅት ኮሚሽን ምስረታ አስፈላጊነት አሁን እየታየ ያለውን ችግር በየአካባቢው ለመፍታት ታስቦ የተቀመጠና አስቀድሞም በተመድ ዋና ፀሐፊ ታምኖበት እንዲመሰረት ለፀጥታው ምክር ቤት የሰላም ጥበቃ ሠራዊት ሳይሰማራ በፊት በሪፖርታቸው ማቅረባቸውን አስታውሷል።
ቢሮው እንደገለጸው በአልጀርሱ ስምምነት አንቀጽ 13 መሰረት የሰላም ጥበቃው ሠራዊት ነፃ እንቅስቃሴ የማግነት ጉባይ በስብሰባው ላይ የተነሳ ሌላው ጉዳይ ነበር።
የሰላም ጥበቃ ኃይሉ በደህንነት ቀጣናው ውስጥና በአካባቢው ቁጥጥር እንዲያደርግ የተጣለበትን ኃላፊነት ለመወጣት በኤርትራ በኩል ችግር እየገጠመው መሆኑንም ጠቅሷል።
የኤርትራ ልዑክ ችግሩን በአስቸኳይ እንዲፈታ በሰራዊቱ አዛዥ የተጠየቀ ሲሆን ከኤርትራ በኩል ግን ያለው ዝግጁነት አናሳ መሆኑን ካለፉት ድርጊቶች ለማመዛዘን እንደሚቻል ተንጸባርቋል ብሏል።
ይህንን በተመለከተ አዛዡ ከኢትዮጵያ በኩል ችግር እንዳልገጠማቸው መግለጻቸውን የማስተባበሪያ ቢሮው አመልክቶ የኢትዮጵያ ልዑክ በቀጣዩም በተመሳሳይ መንገድ ለመስራት እንዲችሉ የበለጠ ጥረት በማድረግ ከጎናቸው እንደሚሰለፍ ማረጋገጡን ገልጿል።
ከአዲስ ዘመን ሰኔ 21 ቀን 1993
ኢድ ጣሂር ሰሞኑን ይለይላቸዋል
ዳር ዳሩ በጐሣ ፖለቲካና በተቃዋሚዎች ይናጣል -- ከአንድ ክልል በቀር ግንባታ ተዳክሟል
በምሥራቅ ኢትዮጵያ የሶማሌና የአፋር ክልሎች፣ በደቡብ ምሥራቅ የባሌ አካባቢዎች፣ የጋምቤላ ክልል፣ ከቤኒሻንጉል ጉሙዝ ክልል አንስቶ እስከ ሰሜን ምዕራብ ጫፍ ያሉ ክልሎች በጐሣ ፖለቲካና በተቃዋሚዎች እንቅስቃሴ እየተናጡ ሲሆን በትግራይ ክልል ደግሞ ሥልጣን በጐሣ መሥፈርት በመያዙና ለግንባታ የሚመጥን የሰው ኃይል ባለመኖሩ የግንባታው ሂደት በተዳከመ ሁኔታ ላይ ይገኛል።
የሰሜን ምዕራብ አካባቢ ሁለት ትልልቅ ግንባሮች የሰላማዊ ፖለቲካ ተሳትፎው ዕድል በኢሓዴግ ተዘግቶብናል በማለት የትጥቅ ትግል መጀመራቸውን ይፋ አድርገዋል።
አንደኛው ግንባር ኢሓፓ በዋነኝነት ያለበት ኢዲኃቅ፣ የቤንሻንጉል ጉሙዝ ድርጅት፣ የከፋኝ የአርበኞች ግንባር አንድ ክንፍ ሆነው የመሠረቱት የኢትዮጵያ አንድነት ግንባር (ኢአግ) ነው።
ሌላው ግንባር ደግሞ የመድህን ፓርቲ አንድ ቡድን፣ የቤኒሻንጉል አንድ ክንፍ፣ የከፋኝ ሌላ ክንፍ፣ የኢትዮጵያ አርበኞች ግንባርና አንድ ኢትዮጵያ አሰባሳቢ ድርጅት ግንባር ፈጥረው የመሠረቱት «የኢትዮጵያ ዴሞክራሲያዊ አንድነት አርበኞች ኅብረት ግንባር ነው።
ሁለቱም ግንባሮች ከጐሣ ፖለቲካ ለፀዳ ሕብረ - ብሔራዊ ፖለቲካ እንደሚታገሉ በፕሮግራሞቻቸው ይፋ አድርገዋል።
ለምን አይቀናጁም?
የሚለው ጥያቄ አሁንም በእንጥልጥል ነው።
ግንባሮቹ በየበኩላቸው የድል መግለጫ ማውጣት ጀምረዋል።
በመንግሥት በኩል ግን በአካባቢው ወታደራዊ እንቅስቃሴ ከማድረግ በቀር ስለ ችግሩ በይፋ የተሰጠ መግለጫ የለም።
በሌላም በኩል አፋርና ጋምቤላ በሰላምና ዴሞክራሲ ኮንፈረንሶች አመራሮቻቸው እየተገለባበጡ ይገኛሉ።
ከማዕከላዊ መንግሥት በጀት የተመደበ መሆኑ የተነገረ ቢሆንም ተጨባጭ ግንባታ እየተካሄደ አይደለም።
ለብዙ ጊዜ የጥይት ጩኸት ያልተለየው የሱማሌ ክልል የፖለቲካ ቀውሱ ሰሞኑን አገርሽቶበታል።
የክልሉ ፕሬዚዳንት የሆኑትን ኢድ ጣሂር ፋራህን ከሥልጣን ለማውረድ መስከረም 17 ቀን 1990 ዓ.ም በምክትላቸው በአቶ ማህዲ አዩብ ጉሌድ የተደረገው መፈንቅለ አመራር የክልሉን ሕገ - መንግሥት የሚፃረር ድርጊት ነው ተብሎ በማዕከላዊው መንግሥት ጣልቃ ገብነት ከተጨናገፈ ወዲህ የክልሉ ም/ቤት በጉዳዩ ላይ ለመምከር በነገው ዕለት 2ኛውን አስቸኳይ ስብሰባ እንደሚያደርግ ታውቋል።
የጠቅላይ ሚኒስትር መለስ ዜናዊና የኢትዮጵያ ሶማሌ ዴሞክራሲያዊ ሊግ ሊቀመንበር የዶ/ር አብዱል መጂድ ድጋፍ እንዳላቸው የሚነገርላቸው ኢድ ጣሂር ፋራህ በሙከራው መክሸፍ ማግስት መስከረም 22 ቀን 1990 ዓ.ም የፖለቲካ ተቀናቃኞቻቸውን አስቀድሞ ለማስወገድና ሥልጣናቸውን ለማደላደል የክልሉ ፖሊስ ኮሚሽነር የነበሩትን አቶ ዮኒስ አብዱላሂን ጨምሮ አምስት ባለሥልጣኖችን ከሥራ ማስወገዳቸው ይፋ ሆኗል።
ፕሬዚዳንቱ ለኮሚሽነሩ ከሥራ መባረር የሰጡት ምክንያት ሥልጣናቸውን መከታ በማድረግ አለአግባብ ሰዎችን ማሰርና ይህንኑ ሕገ ወጥ ድርጊት እንዲያርሙ ባለፈው ዓመት የመጨረሻ ማስጠንቀቂያ ቢሰጣቸውም ከስህተታቸው ሊመለሱ አለመቻላቸውን ነው።
ኢድ ጣሂር ይህን ይበሉ እንጂ የሊጉ ሊቀመንበር በዚያኑ ዕለት ምሽት መፈንቅለ አመራሩን አስመልክተው በሰጡት መግለጫ በፖሊስ ኮሚሽነሩ የታዘዙ ፖሊሶች የፕሬዚዳንቱን መኪና ለመምታት አድፍጠው ይጠባበቁ እንደነበርና በስህተት ግን በመከላከያ ሠራዊት መኪና ላይ መተኮሳቸውን በመጥቀስ የመባረራቸውን ዋንኛ ምክንያት በተዘዋዋሪ ግልጽ አድርገዋል።
ዶ/ር አብዱል መጂድ በዚሁ ማብራሪያቸው ሹም ሽሩ በክልሉ ሕገ - መንግሥት መሠረት ስብሰባው በፕሬዚዳንቱ ወይንም በወከሉት ሰው መጠራት እንደነበረበት ጠቅሰው ይህም ሆኖ ሊጉ የክልሉ ፕሬዚዳንት የሕዝብ ድጋፍ ከሌላቸው በሥልጣን እንዲቆዩ ግፊት እንደማያደርግና የሚቃወመው ግን ከሕግ ውጭ የተካሄደውን ርምጃ ብቻ ነው ብለዋል።
ከምክር ቤቱ 31 የሥራ አስፈፃሚ ኮሚቴ አባላት ፕሬዚዳንቱን ጨምሮ 2/3ኛው (ሃያ አንዱ) ባልተገኙበት በ16 ሰዎች ተካሂዶ ነበር በተባለው ሹም ሽር ላይ ሊጉ አቋም ለመውሰድ መስከረም 26 ቀን 1990 ዓ.ም በክልሉ ርዕሰ ከተማ በጅጅጋ ስብሰባ አካሂዷል።
ሊጉ በጉዳዩ ላይ የወሰደው አቋም ለኅትመት ስላልደረሰልን በዚህ ሪፖርት ውስጥ ያላካተትነው ቢሆንም ማዕከላዊ መንግሥት ካደረገው ጣልቃ ገብነትና ዶ/ር አብዱል መጅድም ከሰጡት መግለጫ አኳያ የም/ቤቱ መፍረክረክ የሊጉም መዳከም ስለሆነ የተቃዋሚዎችን አቋም እንደማይቀበሉት ይገመታል።
ይሁንና ብዙሀኑ የኢሶዲሊ አባላት የሚገኙበት ም/ቤት እርስ በራሱ የማይተማመንና በቅራኔም የተሞላ በመሆኑ ሊጉ ይወስዳል ተብሎ በሚጠበቀው የማስተካከያ ርምጃ ለጥቂት ጊዜያት ጠጋግኖ ለማቆየት ቢቻልም ፕሬዚዳንቱ ከወዲሁ በጀመሩት ሹም ሽርና በተለይ ንቃታቸው ከፍተኛ ነው ተብለው የሚገመቱ ነባር መምህራንን ወደ ገጠር የማዛወር ድርጊታቸው ተቃዋሚዎቻቸውን የበለጠ ይቀሰቅስባቸዋል ተብሎ ነው የሚነገረው።
የኢድ ጣሂር ባላንጣ ሆነው መፈንቅለ አመራር የሞከሩት ም/ፕሬዚዳንት ማህዲ አዩብ በቅርቡ ደገሃቡር ላይ የተካሄደውን የሰላምና የዴሞክራሲ ኮንፈረንስ ከመሩ ወዲህ ከፕሬዚዳንቱ ጋር የነበራቸው ግንኙነት እየሻከረ መምጣቱን የሚገልጹት ውስጥ አዋቂዎች በነገው ዕለት በጅጅጋ ከተማ ለአራት ቀናት ያህል ይደረጋል ተብሎ በሚጠበቀው የም/ቤቱ 2ኛ አስቸኳይ ስብሰባ ላይ የብዙሀኑን አባላት ድጋፍ ለማግኘት ስለወሰዱት ርምጃ ማብራሪያ እንደሚሰጡ ገምተዋል።
በዘጠኙም የክልሉ ዞኖች የሚገኙ የም/ቤቱ አባላት በሚሳተፉበት በዚሁ ስብሰባ፣ የሥራ አስፈፃሚ ኮሚቴ አባላት የነበሩት ም/ፕሬዚዳንቱ አብዱላሂ ሐሰንና ፀሐፊው አህመድ ኢብራሂም እንዲሁም ኃላፊነታቸውን አልተወጡም፣ ከሕዝብ ይልቅ የራሳቸውን ጥቅም አስቀድመዋል፣ በሚል ሰበብ በየጊዜው በግምገማ ከሥልጣናቸው የተወገዱ አባላት ለኢድ ጣሂር ቀላል ባላንጣ ሆነው እንደማይቀርቡ ታውቋል።
ሊጉ ቀደም ሲል ከሥልጣን የተወገዱት የሥራ አስፈፃሚ ኮሚቴ አባላት ጥፋታቸውን አምነው በመቀበላቸውና ግምገማውም የተካሄደው ባሉበት በመሆኑ ውሳኔውን እንደሚያከብር በሊቀመንበሩ አማካኝነት ቢገልጥም፣ ለኢድ ጣሂር የተሟገተውን ያህል የአሁኖቹን ሳይጨምር በዚህ ዓመት ብቻ በሌሉበት ከኃላፊነታቸው ስለተወገዱት ከ72 በላይ በየደረጃው ስለነበሩ ባለሥልጣናት ጉዳይ ግን ያለው ነገር አለመኖሩ ወገናዊነት እንደሚያጠቃው እንደሚጠቁም ምንጮቹ አስረድተዋል።
በምክር ቤቱ ውስጥ የተፈጠረው አለመግባባት ከወዲሁ አንድ እልባት ካላገኘ አሁን በአካባቢው ካለው የፀጥታ አለመረጋጋት ጋር ተዳምሮ ሁኔታውን ወደ ከፋ ደረጃ ሊያሸጋግረው የችላል የሚሉት ታዛቢዎች የመስከረም 30/1990 ዓ.ም ጉባኤም ለዶ/ር አብዱል መጂድና ለፌደራሉ መንግሥት ትልቅ ራስ ምታት ሆኖ እንደሚቆይ ገልጠዋል።
በሶማሌ ክልል በ1987 ዓ.ም ተከስቶ በነበረው አዝማሚያ ማዕከላዊው መንግሥት ሁኔታውን ለመቆጣጠር ሲል ዲሞክራቲክ አክሽን ሊግ፣ የኢትዮጵያ ጐብዬ ዲሞክራቲክ ድርጅት፣ የኢትዮጵያ ሶማሌ ዲሞክራቲክ ንቅናቄ፣ የጉርጉራ ነፃ አውጪ ግንባር፣ የሆሪያል ዲሞክራቲክ ፓርቲና የኢሳና ጉርጉራ ነፃ አውጪ ግንባርን በማዋሃድ አፍቃሬ ኢሓዴግ የሆነውን የኢትዮጵያ ሶማሌ ዲሞክራሲያዊ ሊግን መመስረቱ ይታወቃል።
ከሊጉ መመስረት ጋር ተያይዞም የቀድሞው ፕሬዚዳንት ሐሰን ጂሬ ካሊንሌና ምክትላቸው አህመድ አሊ ከሥልጣናቸው ወርደው እንዲታሰሩ ሲደረጉ በእግራቸው አብዱራህማን አብዲኬኔ እና አህመድ መካሂል ሁሴን ተተክተዋል።
ይህም አካሄድ ለተወሰነ ጊዜ ከተጓዘ በኋላ በነበረው የፖለቲካ አለመረጋጋት ከግንቦት ወደ ሰኔ የተሸጋገረው የ1987 ዓ.ም የክልል ምርጫ በተካሄደበት ወቅት 139 መቀመጫዎች ላሉት የክልሉ ም/ቤት የኢትዮጵያ ሶማሌ ዴሞክራሲያዊ ሊግ 76፣ የኦጋዴን ብሔራዊ ነፃ አውጪ ግንባር 31፣ የምዕራብ ሶማሌ ነፃ አውጪ ግንባር 11 ወንበሮችን በማግኘት ኢሶዲሊ የበላይነቱን በመያዝ ኢድ ጣሂር ፕሬዚዳንት ሆነው ሲሰየሙ አብዱላሂ ሐሰን ምክትል ፕሬዚዳንት እንዲሁም አህመድ ኢብራሂም ፀሐፊ ሆነው መመረጣቸው አይዘነጋም።
እነዚህም ራሳቸውን በፓርቲና በንቅናቄ እያደራጁ ለሕዝብ ቆመናል የሚሉት የጐሣ ኤሊቶች የሕዝቡን የድህነት ሕይወት በመለወጥ በኩል ያደረጉት አንዳች አስተዋጾ የለም።
እንዲያውም የሕዝቡ የኑሮ ደረጃ ከጊዜ ወደ ጊዜ እያዘቀጠ በመሄድ ላይ ሲሆን በየአካባቢው ያለው የጐሣ ፖለቲካ ትርምስ ግንባታውን አላራምድ ብሏል የሚሉ ታዛቢዎች አሉ።
ከጦቢያ መስከረም 29 ቀን 1990
የኤርትራ የባሕር ወደብ በኢትዮጵያ መአቀብ ምንም ያልተጐዳ መሆኑ ተገለጠ
የኤርትራ ዋና የባሕር ወደብ የሆነው የምፅዋ ወደብ ሥራ አስኪያጅ አርአያ ፀጋዬ ሰኔ 9 ቀን፣ ለሬውተር የዜና ወኪል በሰጡት ገለፃ የምጽዋ ወደብ በኢትዮጵያ የተጣለበት ማዕቀብ ምንም ያልጐዳውና በቅርቡም ከዓለም ባንክ በሚሰጠው 57 ሚሊዮን ዶላር መሳሪያዎችን የሚተክልና የምፅዋንና የአሰብን ወደቦች እድሳት እንደሚያካሂድ የገለጡ መሆናቸው ታውቋል።
ሆኖም ያረጁ መሳሪያዎችን መንገዶችንና ሌሎች የህንፃና የአገልግሎት መስጫ እድሳት ለሚያስፈልጋቸው ለሁለቱ ወደቦች ምን ያህል ድርሻ እንደተሰጣቸው ከመግለጽ ተቆጥበዋል።
አይተ ፀጋዬ የምፅዋ ወደብ በዋናነት የኢትዮጵያ ወታደራዊ አገልግሎት ሰጪ ሆና ለዓመታት አዝቅጣ እንደነበር በመግለጽ ኤርትራ ከኢትዮጵያ ነፃነቷን ካገኘችበት እ.ኤ.አ ከ1993 ዓ.ም ወዲህ ብቻ አዝጋሚና የእድገት ለውጥ በማምጣት ወደ ሙሉ የንግድ መናኸሪያ ወደብነት የተለወጠች መሆኗን ገልጧል።
"ዘመናዊ ለማድረግ ማንም ትኩረት አልሰጠውም ነበር።
የወደቡ አገልግሎት ሰጪዎች በማይሰራ ደረጃ ላይ ነበሩ።
ኢንፍራስትራክቸሩ ክፉኛ የተበላሸና ምኑም የማይሰራ ነበር።
ስለዚህ ከስር 'ሀ' ብለን መጀመር ነበረብን" ሲል ፀጋዬ አስረድቷል።
በሁለቱም የቀድሞ ወዳዶች መካከል ግጭት ከመፈጠሩ በፊት ኢትዮጵያ በልዩ ሥምምነት የኤርትራን ወደቦች በመጠቀም ከሌሎች ይልቅ ለረጅም ጊዜ ያለአገልግሎት ክፍያ ሸቀጧን ማከማቸት ትችል የነበረ መሆኑን ፀጋዬ ገልጦ፣  እዚህ ደረጃ ላይ የሚያደርስ ሁኔታ ይፈጠራል የሚል ግምት እንዳልነበረው አመልክቷል።
የሬውተር ዘጋቢ ማኖህ ኢሲፒው እንደገለጠው በኢትዮጵያና በኤርትራ መካከል ከአሰብ በ70 ኪ.ሜትር ላይ ውጊያ ቢካሄድም የንግድ እንቅስቃሴው በተለመደው ሁኔታ በመቀጠል ላይ መሆኑን ከከተማው ሹሞች እንደተገለጠለት ጠቁሟል።
አይተ ፀጋዬ ኢትዮጵያ የራሷን መርከቦች ወይም የኢትዮጵያ ጭነት የያዙ መርከቦች በድንገት ምጽዋና አሰብ እንዳይገቡ በማድረግ አቅጣጫቸውን ወደ ጅቡቲ እንዲያዞሩ ብትወስንም በኢኮኖሚ ያመጣባቸው ጉዳት እንደሌለ በመግለጽ በኢትዮጵያዊያን ተጠቃሚዎች ላይ በተለይም ከምጽዋ ይገባላቸው ለነበሩ የሰሜናዊ ኢትዮጵያ አካባቢዎች የትራንስፖርት ወጪ 3 እጅ እንደሚጨምርባቸው አመልክቷል።
ኢትዮጵያ ከምታስገባው ጭነት በምጽዋ ወደብ ይገባ የነበረው 15 ፐርሰንት ያህል የነበረ ሲሆን በአሰብ ወደብ ከ50 ፐርሰንት የበለጠ እንደነበር ሪፖርተሩ ገልጧል።
እ.ኤ.አ በ1991 ዓ.ም በምጽዋ የገባው ሸቀጥ 500, 000 ቶን የነበረ ሲሆን ባለፈው ዓመት ግን ወደ 800, 000 ቶን ያደገ መሆኑን አይተ ፀጋዬ ገልጦ በዚህ ዓመት የሚገባው ጭነት ልክ ወደ 900, 000 ቶን እንደሚያድግም አመልክቷል።
ባለፈው ግንቦት ወር በምጽዋ በኩል የገባው ጭነት 119, 000 ቶን መሆኑን ገልጦ በሚያዚያ ወር ከገባው 83, 000 ቶን የበለጠ እንደነበር አነፃጽሮ ይህ የሚያሳየው ወደቡ ያለ ኢትዮጵያ መኖር እንደሚችል ምስክር ነውም ብሏል።
በአማካይ በቀን ከ3 እስከ 4 መርከቦች በምጽዋ ወደብ ያርፋሉ፣  ጭነታቸውን አብዛኛው ጥራጥሬ የሆነ የእርዳታ እህል የግብርና መሣሪያዎች የኢንዱስትሪ፣የግንባታና የንግድ ሸቀጦች ናቸው።
ፀጋዬ በኢትዮጵያ ማዕቀብ የደረሰውን ኪሣራ ሊገልጽ አልፈለግም።
ሆኖም ያለውን ቅሬታ ሲገልጽ "የነሱ መርከብ ባለመገልገሉ የምጽዋ ወደብ ይዘጋል ብለው አስበው ከሆነ በጣም ተሳስተዋል" ብሏል።
ከፊያሜታ ሰኔ 17 ቀን 1990
የኔዘርላንድና የካናዳ ወታደሮች ግዳጃቸውን ፈፀሙ የሕንድ ወታደሮች ሥራቸውን ጀመሩ
በተባበሩት መንግሥታት የኢትዮጵያና ኤርትራ ተልዕኮ ውስጥ ተሰማርተው የነበሩት የኔዘርላንድና የካናዳ የሰላም አስከባሪ ኃይሎች ግዳጃቸውን አጠናቀው ለሚተኳቸው የሕንድ ወታደሮች ስራቸውን ማስረከባቸውን በኢትዮጵያ የኔዘርላንድ ኤምባሲ አስታወቀ።
ኤምባሲው ትናንት እንደገለጸው የኔዘርላንድና የካናዳ ባታሊዮን አዛዥ ኔዘርላንዳዊው ሌተና ኮሎኔል ቶን ቫን ኤዴ የተልዕኮውን ማዕከላዊ ዘርፍ እዝ አዲግራት ላይ ባለፈው ሰኞ ለህንዳዊው ኮሎኔል ሳንከር አስረክበዋል።
የስድስት ወራት ግዳጃቸውን ያጠናቀቁትን የኔዘርላንድና የካናዳ የሰላም አስከባሪ ኃይሎት የተኩት የሕንድ ወታደሮች የሰላም ማስከበር ኃላፊነታቸውን ከማክሰኞ እኩለ ሌሊት ጀምሮ መቀጠላቸውን አስታውቋል።
የኔዘርላንድና የካናዳ የሰላም አስከባሪ ኃይሎች ካለፈው ታሕሳስ ጀምሮ ግዳጃቸውን የተወጡ የመጀመሪያዎቹ ወታደሮች መሆናቸውን ጠቁሞ ጊዜያዊ የፀጥታ ቀጠናው ባለፈው ሚያዝያ ቢመሰረትም ወታደሮቹ ግን ያለ ችግር ቀደም ሲልም ግዳጃቸውን ሲወጡ መቆየታቸውን አመልክቷል።
ግዳጃቸውንም ለመወጣት የቻሉት የኢትዮጵያ የሲቪልና ወታደራዊ ባለሥልጣኖች ባደረጉላቸው ትብብር መሆኑንም ኤምባሲው አስረድቷል።
አካባቢውን ለመልቀቅ በዝግጅት ላይ ያሉት የኔዘርላንድ ወታደሮች 1 ሺህ 100 ያህል መሆናቸውንም አስታውቋል።
ከአዲስ ዘመን ሰኔ 7 ቀን 1993
ጀርመን ልታደርግ የነበረውን የእርዳታ ውይይት መሰረዟ ተገለጠ
የጀርመን የኢኮኖሚ ትብብርና ልማት ምኒስትር ጽ/ቤት ሐሙስ ሰኔ 11 ቀን ከቦን እንደገለጠው ከ10 ሚሊዮን ማርክ በላይ በነበረው የእርዳታ ስጦታ ላይ ከኢትዮጵያ ጋር ሊያደርግ የነበረውን ውይይት ከኤርትራ ጋር በተፈጠረው የድንበር ግጭት ምክንያት የሰረዘው መሆኑን ገልጧል።
አንድ የምኒስትሩ መስሪያ ቤት ቃል አቀባይ እንደገለጠው ይህች የአፍሪካ ቀንድ አገር ከጐረቤቷ ጋር ያለባትን ችግር በሰላማዊ መፍትሄ እስካልፈታች ድረስ ቦን ዳግመኛ እንደማትወያይ ገልጠዋል።
ጀርመን ለኢትዮጵያ 160 ሚሊዮን ማርክ እርዳታ እ.ኤ.አ በ1997 ዓ.ም የሰጠች ሲሆን ለዚህ ዓመት ታቅዶ የነበረው ከዚያ አነስ ያለ እንደነበር ቃል አቀባዩ ጠቅሰው ከኤርትራ ጋር ግን ምንም የእርዳታ ስምምነት አለመደረጉን አመልክቷል።
ቦን የባህር ማዶ የኢኮኖሚ እርዳታ ፕሮግራሞችን ከጀመረችበት ከመጀመሪያዎቹ 1960ዎቹ አመታት ጀምሮ ለኢትዮጵያ የሰጠችው እርዳታ 1.9 ቢሊዮን ማርክ የሚደርስ መሆኑ ታውቋል።
ኢትዮጵያና ኤርትራ በመሃከላቸው ያለውን የድንበር ግጭት በሰላም ለመፍታት የሰላም ንግግር ቢጀመርም ለነገሩ ቅርበት ያላቸው ዲፕሎማቶች እንደገለጡት ሁለቱ አገሮች በዩ.ኤስ አሜሪካና በሩዋንዳ በቀረበው የሰላም እቅድ ላይ ያላቸው አቋም የተለያየ መሆኑ ታውቋል ሲል የቦን ዘገባ ደምድሟል።
ከፊያሜታ ሰኔ 17 ቀን 1990
የባህሬን ፍርድ ቤት የየሺ ወርቅ ደስታን ቀጠሮ አራዘመ
አሰሪዋን ገድላለች በሚል ወንጀል ተከሳ በእስር ላይ የምትገኘውን የወይዘሪት የሺወርቅ ደስታን ጉዳይ በማየት ላይ ያለው የባህሬን ፍርድ ቤት ቀጠሮውን ለመስከረም 8 ቀን 1994 ዓ.ም ማራዘሙን በኩዌት የኢፌዴሪ ኤምባሲ አስታወቀ።
የውጭ ጉዳይ ሚኒስቴር ኤምባሲውን ጠቅሶ ትናንት እንደገለጸው ለወይዘሪት የሺወርቅ የሚደረግላት የሳይካትሪስት ምርመራ በተመረጠ አስተርጓሚ እየተተረጎመ ተካሂዶ ተጣርቶ ቢቀርብ ውሳኔውን ለመስጠት እንደሚያስችልና ለዚህ በቂ ጊዜ ማግኘት እንደሚያስፈልግ ፍርድ ቤቱ በማመኑ ቀጠሮውን አራዝሞታል።
ቀጠሮው ከተያዘ በኋላ አረብኛ የተሻለ የሚያውቅ አንድ በባህሬን የሚኖር ኢትዮጵያዊ አስተርጓሚ በመምረጥ ከጠበቃው ጋር ተገናኝቶ መደረግ የሚገባቸው ጉዳዮች ላይ ውይይት መደረጉን ሚኒስቴሩ አስታውቋል።
ከአዲስ ዘመን ግንቦት 23 ቀን 1993
«አዋጁ የኤርትራ ዜግነት የመረጡትን አይመለከትም»
«የኢትዮጵያ ተወላጅ የሆኑ የውጭ ዜጐችን በትውልድ አገራቸው የተለይዩ መብቶች ተጠቃሚ ለማድረግ» በሚል ርዕስ የውጭ ጉዳይ ሚኒስቴር የተረቀቀው አዋጅ በሚኒስትሮች ም/ቤት ፀደቋል፤ ሐሙስ ጥር 9 ቀን 1994 ዓ/ም ለሕዝብ ተዋካዮች ም/ቤት ቀርቦ ወደ ሕግ ጉዳይ ቋሚ ኮሚቴ ተመርቷል።
ይህ በ3 ክፍል በ18 አንቀጾች የተከፋፈለው አዋጅ የሌላ ሐገር ዜግነትን የወሰዱ በትውልድ ኢትዮጵያዊ የሆኑ ዜጐች፤ በትውልድ ኢትዮጵያዊ ባይሆኑም ወላጆቻቸው ወይንም አያቶቻቸው ወይንም ከቅድመ አያቶቻቸው አንደኛው ኢትዮጵያዊ ዜግነት ከነበራቸው ወይንም ካላቸው ግለሰቡ ወይንም ግለሰቡ/ቧ በኢትዮጵያ ተወላጅነት የሚገኙ መብቶች ተጠቃሚ እንደሆኑ ረቂቅ አዋጁ ይዘረዝራል።
በአዋጁ ክፍል አንድ አንቀፅ 2 ንዑስ አንቀፅ አንድ «የኢትዮጵያ ተወላጅ የሆነ የውጭ ዜጋ ማለት» የሚለውን ሲተረጉም፦አዋጁ የኤርትራ ዜግነት የወሰዱትን እንደማይጨምር በግልፅ ያመለክታል።
ይሁንና በአዋጁ ክፍተት የሚስተዋል ከመሆኑም ባሻገር የውጭ ጉዳይ ሚኒስቴር በጉዳዩ ላይ በፅሁፍ አዘጋጅቶ ያቀረበው ማብራሪያ ኤርትራዊያን የዕድሉ ተጠቃሚዎች እንደሆኑ በግልፅ ያመለክታል።
«የኢትዮጵያ ተወላጅ የሆኑ የውጭ ዜጋ ማለት» የሚለውን የሚተረጉመው የረቂቅ አዋጁ አንቀፅ 2 ንዑስ አንቀስ እንደሚከተለው ይነበባል።
«1. የኢትዮጵያ ተውላጅ የሆነ የውጭ ዜጋ ማለት የሌላ ሐገር ዜግነት ከመያዙ አስቀድሞ የኢትዮጵያ ዜግነት የነበረው፣ ወይንም ከወላጆቹ ከአያቶቹ ወይንም ከቅደመ አያቶቹ ቢያንስ አንዱ በማናቸውም ግዜ የኢትዮጵያዊ ዜግነት ይዞ የነበረ የውጭ ዜጋ ሲሆን፣ የኢትዮጵያ ዜግነት በመተውየኤርትራ ዜግነትን መርጦ የያዘን ሰው አይጨምርም» ይላል።
የውጭ ጉዳይ ሚኒስቴር ይህንን ንዑስ አንቀፅ በተመለከተ በሰጠው ማብራሪያ ላይ የሚከተለውን ሰፍሯል።
«....እንደሚታወቀው ኤርትራውያን ዜግነታቸውን የቀየሩት ከኢትዮጵያ ተለይተው የራሳቸውን አገር በመመስረታቸው በመሆኑ የኢትዮጵያ ተወላጅ ናቸው ተብለው የተለያዩ መብቶችና ጥቅማ ጥቅሞች ባለመብቶች ማድረግ ጠቅላላ የአንድ ሐገርን ሕዝብ በሙሉ የሚመለከት በመሆኑ፣ ይህን ትርጉም ለነርሱ መስጠቱ ተገቢ አይደለም።
ሕንድ የራሷ አካል የነበሩትን የፓኪስታንና የባንግላዲሽ ዜጐች በትርጉም እንዳይካተቱ ያደረገችበት ልምድም የሚያሰረዳው ይህንኑ ነው፤ በመሆኑም እነዚህ ሰዎች በግልፅ ከአዋጁ ተፈፃሚነት የተገለሉ ናቸው» በማለት እገዳውን ካጠናከረ በኋላ «ይሁን እንጂ» በሚል ቅፅል እንደገና በሚከተለው ሁኔታ በር ይከፍትላቸዋል።
«ይሁን እንጂ ትውልድ ኤርትራውያን የኤርትራዊ ዜግነትን መምረጣቸውና ኢትዮጵያዊ ዜግነት ማጣታቸው መረጋገጥ ይኖርበታል።
በተጨማሪም የኤርትራ ትውልድ ኖሯቸው የኤርትራ ዜግነትን ያለወሰዱ ነገር ግን የሌላ ሐገር ዜግነት የወሰዱ ሰዎች በአዋጁ የኢትዮጵያ ተወላጆች ሊባሉ ይችላሉ» ይላል፤ የም/ቤት አባላት አዋጁ ለምን በሪፈረንደም የተሣተፉ በሚል ላነሱን ጥያቄ አፈጉባኤ ዳዊት ሪፈረንደም መሰጠት ከዜግነት ጋር አይያያዝም ብለው ተከራክረዋል።
ይህ ማብራሪያ በአዋጁ ኤርትራዊያንን የመጥቀም ፍላጐት እንዳለ አመልካች ነው ሲሉ ታዛቢዎች ይተቻሉ።
በኤርትራ በተካሄደው ሪፈረንደም የተሣተፉ ኤርትራውያን በሙሉ ከመነሻው የኤርትራ ግዜያዊ መንግሥት መታወቂያ ስለያዙ በ1992 ዓ/ም በተደነገገውና ዛሬም ድረስ ተፈፃሚ በሆነው የዜግነት አዋጅ ኢትዮጵያዊነታቸውን ያጣሉ፣ ይህም በሪፈረንደሙ የተሣተፉ የኤርትራ ተወላጆች በሙሉ የኢትዮጵያ ዜግነትን በመተው የኤርትራ ዜግነትን በመምረጡ መሆኑን በግልፅ ያሣያል፤ ይህንን የሐገሪቱን ግልፅ ሕግ ወደ ጎን በመግፋት የውጭ ጉዳይ ሚኒስቴር «ይሁን እንጂ ኤርትራውያኑ የኤርትራዊ ዜግነት መምረጣቸውና ኢትዮጵያዊ ዜግነት ማጣታቸው መረጋገጥ ይኖርበታል» የሚል መግለጫ መሰጠቱ ከኢትዮ-ኤርትራ ግጭት ወዲህ አንገታቸውን ደፍተው የነበሩ የኤርትራ ባለሐብቶች እንደገና ቢዝነሱን እንዲቆጣጠሩ በር ይከፍታል የሚል ስጋት አሳድሯል።
ለውጭ ዜጐች በተከለከሉ መስኮች ማለትም በባንክና በመሣሠሉት እንዲገቡም ዕድል ይሰጣቸዋል እንደሚባል በኤርትራ ሪፈረንደም የተሳተፉ ኤርትራውያን ዝርዝር በውጭ ጉዳይ ሚኒስቴር ስለሌላ የኤርትራውያንን ዜግነት ለማጣራት የሚደረገው ሂደት አስቸጋሪ ያደርገዋል።
በተወካዮች ም/ቤት ረቂቅ አዋጁ በቀረበበት ወቅት ሚስት ወይንም ባል ኢትዮጵያዊ ተወላጅ ከሆነ ተጣማሪው ኢትዮጵያዊ ተወላጅ ባይሆንም መታወቂያ ይሰጠዋል የሚለው በም/ቤቱ ጥያቄ አስነስቷል።
ይህም ለተባረሩ ኤርትራዊያን ምቹ ሁኔታ ይፈጠራል የሚል ተቃውሞ አስነቷል።
ለዚህ አዋጁ መነሻ የሆነው ከውጭ መጡ የተባሉ ኢትዮጵያን በሂልተን ሆቴል ከመንግስት ባለልጣናት ጋር በተወያዩበት ወቅት አነሱት በተባለው ጥያቄ ቢሆንም፤ ከጥድፊያውና አዋጁ ከፈጠረው ክፍተት አንፃር ኤርትራውያን ባለሀብቶችን ለመጥቀም ይመስላል የሚሉ ወገኖች አሉ።
ይህ ረቂቅ አዋጅ የሚመለከታቸው ወገኖች በመከላከያ፣ በፀጥታን በውጭ ጉዳይ አካባቢ እንዳይሰሩ እንዲሁም መምረጥ፣መመረጥም እንዳይችሉ ከመከልከላቸ በቀር ማንኛውም ዜጋ የሚያገኘው መብት ሙሉ ተጠቃሚ ይሆናሉ፤ የዚሁም መብት ተጠቃሚ ለመሆናቸው የመታወቂያ ካርድ ይሰጣቸዋል።
ይህ ረቂቅ አዋጅ የሕዝብ ተወካዮች ም/ቤት የሕግ ጉዳይ የመከላከያና የውጭ ጉዳይ ቋሚ ኮሚቴ ከተመለከተው በኋላ ተመልሶ ወደ ም/ቤቱ ውስጥ ቀርቦ በቅርቡ ይፀድቃል ተብሎ ይጠበቃል።
ከኢትዮጵ ጥር 15 ቀን 1994
﻿«ጄኔራል ጋውና ሊከሰሱ ነው»
ፍኖተ ዲሞክራሲ የሚባለው የኢሕአፓ ድምፅ የሚከትለውን ዘገባ አስተላልፏል።
ተደጋግሞ እንደተገለጸው በወያኔ ሥርዓት ውስጥ ምዝበራ ያልተስፋፋበት ሁኔታ የለም።
ከሁሉም በላይ ደግሞ የመከላከያ ሚኒስቴርን ያክል እስከ አንገቱ ድረስ ያልተነከረበት ማግኘቱ ያጠራጥራል።
ሰሞኑን ከመከላከያ የደረሱን ምንጮች እንደሚያስረዱት በውጭ ኦዲተሮች የመ/ቤቱ የሂሳብ ምርመራ ሙከራ ተካሂዶ ነበር።
ገቢና ወጪው በተሳከረበት የሂሳብ ሰነድ ላይ በመመስረት በተደረገው ጥብቅ ምርመራ በትንሹ የ200 ሚሊዮን ብር ጉደለት መታየቱን ለማረጋገጥ ተችሏል።
ይህ የተገኘው ጉደለት በሰነድ በተከናወነ የገቢና ወጪ ሥርዓት ብቻ እንጂ ያለምንም ወጪና ገቢ የሆነ የገንዘብ ቁጥጥር ቢሰላ ብዙ እንደሚሆን ምንጮቹ ገልፀዋል።
መከላከያ ሚኒስቴር በሀገሪቱ ከፍተኛ መሥሪያ ቤት ከመሆኑም በላይ በሚሊዮን የሚገመት በጀት የሚያገኘው እሱ ነው።
ይህ በቢሊዮን የሚገመተው በጀት በየአመቱ የሚመደብለት መ/ቤት በሥሩ በርካታ የገቢ ማስገኛ በመመደብ በርካታ ገንዘብ ይሰበስባል።
ከነዚህም መሐከል የመኮንኖች ክብብ በርካታ ፈረንጆች የመንግስት ባለስልጣኖች የሚዝናኑበትና ጐልፍ ክለብ በየክፍለ ጦሩና በየብርጌዶቹ የሚገኙ ወታደራዊ መደብሮችና መዝናኛ የሚ/መ/ቤት የነዳጅ ማመላለሻ ቦቴዎችና ገልባጭ መኪናዎችን የሚከራይበት እንዲሁም ... የደረቅ ጭነት ማመላሰሻ ኩባንያ አማካኝነት የሚገኘው ገቢ ተቆጣጣሪ የለውም ኦዲተሮችም አይተውት አያውቁም።
ከዚህም ሌላ ለሠራዊቱ ማጠናከሪያ ተብሎ ከህዝብ የተሰበሰቡት በሚሊዮን የሚቆጠር ገንዘብ ለምን ተግባር እንደዋለ ማንም የጠየቃቸው የለም።
አይኖርምም።
በመከላከያ ውስጥ ብዙ ጥያቄዎች ያለባቸው ቦታቸው የጠቅላይ ኢታማዞር፣ የመከላከያ ሚ/ር ዋና መ/ቤት አስተዳደርና ጥበቃ፣ የድርጅት ወይም ሎጀስቲካ መምሪያ ፣ መሃንዲስ መምሪያ፣ የምድር ጦር ፋይናንስና ቅስቀሳ መምሪያ እንዲሁም አየር ኃይል በግንባር ቀደምትነት የሚሰጠቀሱ መሆናቸውን ምንጮቹ ገልፀዋል።
ቀደም ሲል የተከናወነው ምዝበራ ተጠያቂ ሊሆን ይችላሉ ከሚባሉት ጄኔራል አበበ ተክለኃይማኖትና ጠቅላይ ኢታማዦር ሹም ፃድቃን ገ/ተንሳይ የጡረታ መብት ተከብሮላቸው በጡረታ ተሰናብተዋል።
ብዙ ጥያቄ ያለበት የመሐንዲስ መምሪያ ጄኔራል አለምሸት ደግፌ አሁን የአየር ኃይል አዛዥ ሆኗል።
በጦሩ ውስጥ ለተፈፀመው ከፍተኛ ምዝበራ ግንባር ቀደም ተጠያቂ እንደሆነ የሚገመተው አንድ መኮንን ወደ ሲቪል ተቀይረዋል።
አሁን በኃላፊነት ላይ ያሉት የመከላከያ ባለሥልጣናት በቀጥታም ሆነ በተዘዋዋሪ ከነመለስ ጋር ፀብ ስለሌላቸው የሰሩትን እየሰሩ ያሉት ሥራ ሳይቆጠር እንዲሾሙ ተደርገዋል።
ከቀድሞዎቹ የመከላከያ ባለሥልጣናት ለነመለስ መገበር ያልፈለገው የትምህርት አስተዳደር መምሪያ ኃላፊ የነበረው ጄ/ል ታደሠ በርሄ ጡረታ ተከልክሎ ከሠራዊቱ ከተሰናበተ በኋላ በተለይ በጦርነቱ ወቅት ከተፈፀመው የጦር መሳሪያ ግዢ ጋር በተያያዘ ከነስዬ አብርሃ ጋር ክስ ሊመሠረትበት ዳር ዳር እየተባለ መሆኑን ጉዳዩን በቅርብ የሚከታተሉ የመከላከያ ምንጮቻችን የላኩት ጥቆማ ያመለክታል።
በአጠቃላይ ከአሁን ቀደም ተደጋግሞ እንደተገለፀው የመለስ ዜናዊ የፀረ ሙስና ዘመቻ ከኢኮኖሚው ፋይዳው ይልቅ ለፖለቲካው ፋይዳው ትኩረት የተደረገበት በመሆኑ እስከአሁን የታሰሩት ባለሥልጣናትም ሆኑ ወደፊትም የሚታሰሩት ከነመለስ ጐራ በተቃራኒው ከቆሙት ከነስዬ አብርሃ ጋር የተያያዘ መሆኑን አብዛኛው ሰው እያመነ መምጣቱን የተሰጡ አስተያየቶች ያስረዳሉ።»
ሲል ዘግቧል።
ከሳተናው ጥር 6 ቀን 1994
የፖለቲካ ፓርቲዎች የጋራ መድረክ ስብሰባ ወደ ሰኞ ተዘዋወረ
በመጪው አርብ ሊካሄድ የታሰበው የምርጫ ተወዳዳሪ ፖለቲካ ፓርቲዎች የጋራ መድረክ ስብሰባ ወደ ሰኞ መተላለፉን የኢትዮጵያ ብሄራዊ ምርጫ ቦርድ አስታወቀ።
ቦርዱ ትናንት እንደገለጸው፣ የጋራ መድረኩ ስብሰባ ጊዜ የተዘዋወረው በተከታታይ ባሉ የበዓላት ቀናት ምክንያት ነው።
በመሆኑም የፖለቲካ ፓርቲዎች የጋራ መድረክ ስብሰባ በመጪው ሰኞ ሚያዝያ 24 ቀን 1997 ዓ.ም ከቀኑ ስምንት ሰዓት ተኩል ጀምሮ በቦርዱ ጽሕፈት ቤት የስብሰባ አዳራሽ እንደሚካሄድ አስታውቋል።
የጋራ መድረኩ አባል ፓርቲዎች በዕለቱ ወኪሎቻቸውን በመላክ በስብሰባው ላይ እንዲገኙ ቦርዱ አሳስቧል።
በዚሁ ዕለት ከረፋዱ ጀምሮ የቦርዱ ሰብሳቢና የጽሕፈት ቤቱ የሥራ ኃላፊዎች ለሀገር ውስጥና ለውጭ መገናኛ ብዙኃን ወኪሎች የምርጫውን እንቅስቃሴ አስመልክቶ ጋዜጣዊ መግለጫ እንደሚሰጡም ጠቁሟል።
ከአዲስ ዘመን ሚያዝያ 20 ቀን 1997
የኢሚግሬሽን መስሪያ ቤት ህገ ወጥ በሆኑ የውጪ ዜጐች ላይ እርምጃ መውሰዱን ገለጠ
የኢትዮጵያ ኢሚግሬሽን ዋና መስሪያ ቤት በህገ ወጥ ተግባር ባገኛቸው የውጪ ዜጐች ላይ ድምሩ 80.800 ብር መቀጫ የጣሰ መሆኑን ገለጠ።
እነዚህ ለቅጣት የተዳረጉት የውጪ ዜጐች ሕጋዊ ባልሆነ በር ወደ አገር ውስጥ ገብተው የተገኙና ቪዛቸው ወይም የመኖሪያ ፈቃዳቸው የተገኙና ቪዛቸውን ወይም የመኖሪያ ፈቃዳቸው ሳያሳድሱ የቀሩና የተደረሰባቸው መሆናቸውን የድርጅቱ ኃላፊ አቶ ግዛቸው አዳነ መግለጣቸው ታውቋል።
ዘገባው ጨምሮ በሰጠው ዜና ባለፈው ዓመት ቁጥራቸው 1.45 ሚሊዮን ለሚሆኑ ኢትዮጵያዊያን ፓስፖርትና ቪዛ መሰጠቱን የድርጅቱ ኃላፊ አመልክተዋል።
የድርጅቱ ኃላፊ ከ30 ዓመት በላይ ያለው የኢሚግሬሽን ህግ መሻሻል ሊደረግበት የሚገባ መሆኑን ገልጠው ህጉን አሻሽሎ በማቅረብ ወቅታዊና በሚገባ የሚያሰራ እንዲሆን ለማድረግ አምስት ኤክስፐርቶችን የያዘ አንድ ፓናል ጥናቱን በማካሄድ ላይ መሆኑን አሳውቀዋል።
ጥናቱም እንደታሰበው ከሄደ በሚቀጥለው ዓመት የካቲት ወር ገደማ ላይ እንደሚጠናቀቅም በተጨማሪ ገልጠዋል።
በሌላ በኩል ኢትዮጵያን በሚያዋስኗት የጐረቤት አገሮች ያለው የድንበር ስፋት ለቁጥጥር አመቺ ባለመሆኑ የተነሳ የጠረፍ ኬላዎች ከተቋቋሙባቸው ጣቢያዎች ውጪ ወደ አገር ውስጥም የሚገቡ ሆኑ ከአገር የሚያወጡ በርካታ የውጪ ዜጐችና ኢትዮጵያዊያን እንደልብ የሚመላለሱበት ሁኔታ ነው ያለው።
በተለይም ይህን ገንዘብ ያላቸው ተቀናቃኝዎች በድንበሩ አካባቢ ከደረሱ በኋላ ደህና ገንዘብ ለአካባቢው መሪዎች ከሰጡ በኋላ ከኢሚግሬሽን ሰራተኛች ተሰውረው መውጣትም መግባት እንደማችሉ አካባቢዎቹን በሚገባ የሚያውቁ ሰዎች በቁጭት የሚገልጡት አቢይ ጉዳይ ነው።
የኬላዎች መኖር ወጪውንና ገቢውን መቆጣጠር የሚያስችላቸው መግቢያና መውጫው አንድ ወሰን መተላለፊያ ሆኖ የቀረው አካባቢ የተፈጥሮ መሰናክል ቢኖረው ነበር።
በተለየ በኢትዮጵያና በሶማሊያ እንዲሁም በኬንያና በሱዳን ድንበሮች ያሉት ወረዳዎች በየትኛውም አቅጣጫ የሚያስገቡ በመሆኑ በተወሰኑ ጣቢያዎች የቆሙት ኬላዎች ጠቃሚነታቸው ህጉን ለሚያከብሩት ብቻ እንደሆነም አካባቢውን ከሚያውቁት ይነገራል።
ከህገ ወጥ ሰዎች መውጣትና መግባት ጋርም የአገሪቱ የውጪ ምንዛሪ ምርቶች እንደ ወርቅ፣ ቡና፣ እጣንና ጫት የመሳሰሉት በገፍ ወደጐረቤት አገሮች በርካሽ እየተሸጡ ለነዚያኞቹ ጥሩ የውጪ ምንዛሪ ማግኛ መሆናቸው ታውቋል።
በዓለም መንግሥታት እስካሁን ታዋቂነትን ያስገኘችው ሰሜን ሱማሊያ ወይም የሶማሌ ላንድ ሪፐብሊክ ግመልና የቀንድ ከብት ወደ አረብ አገሮች በገፍ በመላክ የውጪ ምንዛሬ የምታስገባው ከኢትዮጵያ በህገ ወጥ መንገድ ወደ አገሯ በማስገባት እንደሆነም ተጠቁሟል።
ይህን ሁሉ አስተካክሉ ተገቢ ቁጥጥር ካልተደረገ ከፍተኛ የውጪ ምንዛሬ ልናገኝባቸው የሚገቡ ምርቶች በገፍ ከመውጣትና ፀረ ኢትዮጵያም የሆኑ ቡድኖች አሸባሪ ቡድኖች ወደ አገራችን ከማስገባት የሚያግዳቸው ነገር ስለማይኖር ከህጉ መውጣት ጋር የድንበር ጥበቃውም የተጠናከረ የሚሆንበት ዘዴ በሚቀየስለት ውጤታማ መሆን እንደሚቻል ብዙዎች ይገልጣሉ።
ከፊያሜታ ጳጉሜን 1 ቀን 1990
በእነፕሮፌሰር መስፍን ላይ ዓቃቤ ሕግ አስተያየት እንዲሰጥ ትዕዛዝ ተሰጠ
ተማሪዎችን ለአመጽ ቀስቅሰዋል በሚል ክስ በተመሰረተባቸው ፕሮፌሰር መስፍን ወልደማርያምና ዶ/ር ብርሃኑ ነጋ ላይ በተጠየቀው ተጨማሪ ቀነ ቀጠሮና የዋስትና ጥያቄ አቃቤ ህግ አስተያየት እንዲሰጥበት የፌዴራሉ ከፍተኛ ፍርድ ቤት ትዕዛዝ በመስጠት ተለዋጭ ቀጠሮ ያዘ።
የአዲስ አበባ ዩኒቨርስቲ ተማሪዎችን ሰብስበው ተቃውሞ እንዲያስነሱ ቅስቀሳ አድርገዋል በተባሉት በሁለቱ ተከሳሾች አምስተኛ ወንጀል ችሎት ተለዋጭ ቀጠሮውን የሰጠው የኢፌዴሪ የምርመራና ማስተባበሪያ ክፍል በተከሳሾቹ ላይ ምርምራዬን ስላላጠናቀቅሁ የ14 ቀን ተጨማሪ ቀነ ቀጠሮ ይሰጠኝ ብሎ ባመለከተው መሰረት ነው።
የምርመራና ማስተባበሪያ ክፍሉ ለችሎቱ የተለያዩ የጹሑፍ ሰነዶችን በማቅረብ እንዳመለከተው የተከሳሾቹ ቤት በፍርድ ቤት ትዕዛዝ በተፈተሸበት ወቅት ይዘታቸው ያልታወቁ ካሴቶችና የኮምፒዮተር ዲስኮች ተመርምረው ስላልተጠናቀቁ ምርመራው ተካሂዶ ለችሎቱ ለማቅረብ ተጨማሪ ቀን እንዳስፈለገው ገልጿል።
ክፍሉ ሕጋዊ ፈቃድ ይኑርው አይኑረው የማይታወቅ የፖለቲካ ድርጅት ፕሮግራም ያለው ሰነድ ማግኘቱንና የዚህንም የፖለቲካ ድርጅት ሁኔታ አጣርቶ ለፍርድ ቤት ለማቅረብ የቀጠሮ ጊዜ ያስፈለገው መሆኑን ለችሎቱ አስረድቷል።
የምርመራ ክፍሉ አያይዞም ከተከሳሾቹ ጋር ግንኙነት አላቸው ተብለው የሚጠረጠሩት ግለሰቦችንም ይዞ ያላጠናቀቀ መሆኑን ለፍርድ ቤቱ ገልጿል።
የተከሳሾቹ ተከላካይ ጠበቆችም በበኩላቸው የምርመራ ማዕከሉ በተከሳሾቹ ላይ ቀደም ሲል መረጃ አግኝቻለሁ ብሎ የገለጸ መሆኑንና ከፍርድ ቤት በተሰጠው ትዕዛዝ መሰረት አለኝ የሚላቸውን የጹሑፍ የካሴትና የኮምፒዮተር ዲስኮች ከተከሳሾቹ ቤቶችና ከኢሰመጉ ጽ/ቤት ፈትሾ የያዘ በመሆኑ ችሎቱ የተከሳሾቹን የዋስትና መብት እንዲጠብቅላቸው አመልክተዋል።
ጠበቆቹ አያይዘውም ተከሳሾቹ የማስተማር ሥራና ምርምር ከማካሄድ አልፈው መረጃዎችን በማጥፋት ተግባር ይሰማራሉ ተብለው ስለማይጠረጠሩ ፍርድ ቤቱ የምርመራ ክፍሉ ያቀረበውን ምክንያታዊ የተጨማሪ ቀነ ቀጠሮ ውድቅ በማድረግ የዋስትና መብታቸው እንዲጠበቅላቸው ጠይቀዋል።
ፍርድ ቤቱም በምርመራ ማስተባበሪያ ክፍሉና በተከሳሾቹ ጠበቆች የቀረበውን አቤቱታ ከመረመረ በኋላ አቃቤ ሕግ ለግንቦት 17 ቀን 1993 ዓ.ም አስተያየቱን እንዲሰጥበት ትዕዛዝ በመስጠት ተለዋጭ ቀጠሮ ይዟል።
ከአዲስ ዘመን ግንቦት 11 ቀን 1993
ኰ/ል መንግሥቱ ኃ/ማርያም ከመኖሪያ ቤታቸው በድንገት ተሰወሩ የት እንደደረሱ አልታወቀም
የቀድሞው የኢትዮጵያ ፕሬዘዳንት ኰ/ል መንግሥቱ ኃ/ማርያም ግንቦት 13 ቀን፣ 1983 ዓ.ም ኢትዮጵያን ለቀው ኑሮአቸውን በዙምባብዌ አድርገው መቆየታቸው የሚታወስ ሲሆን፣ በቅርቡም ገንሂል ከሚገኘው ቪላ መኖሪያቸው ለቀው አዲስ ወደተዘጋጀላቸውና አስተማማኝ ጥበቃ ወደሚገኝበት ጋርቪን ክሎስ ላይ በሚገኘው መኖሪያ ቤት ሊኖሩ እቅድ ተይዞ ነበር።
በቅርብ የታተመው ኢትዮ ኒውስ የተሰኘው ኒውስ ሌተር በ3ኛ ዓመት ቁ.3 እትሙ ኰ/ል መንግሥቱ ኃ/ማርያም ድንገት ባልታሰበና ባልታወቀ ወቅት ከሃራሬ መሰወራቸውን ዘግቧል፡ ኰ/ል መንግሥቱ ኃ/ማርያም ወዴት እንደሄዱ እስካሁን በይፋ የታወቀ ነገር ባይኖርም ምናልባት ግን ከዚህ ቀደም ተዘጋጅቶላቸው ወደነበረው የሰሜን ኰሪያ የጥገኝነት መኖሪያ ሳይሄዱ እንዳልቀረ ተገምቷል።
ኰ/ል መንግሥቱ ኃ/ማርያም ዙምባብዌ ከገቡበት ጊዜ ጀምሮ ሙሉ የመኖሪያ ወጪያቸውንና በተለይም የስልክ ወጪውን የዙምባብዌ መንግሥት እየከፈለ መቆየቱንና በዚህም የተለያዩ ትችቶች ሲቀርቡ እንደነበር የሚታወቅ ነው።
ቀደም ሲል በፊያሜታ ጋዜጣ ሁኔታውን ተከትለን እንደዘገብነው ከሆነ፣ ለኰ/ል መንግሥቱ ከ1983 ዓ.ም ጀምሮ የፖለቲካ ጥገኝነት የሰጧቸው የአገሪቱ መሪ ፕ/ት መግቤ ከጥቂት ወራት ወዲህ የራሳቸውን የፖለቲካ አካሄድ መቆጣጠር ያቃታቸው መሆኑ እንደ አንደኛው ምክንያት ሆኖ በድንገት ሃራሬ ውስጥ አስቸጋሪ ሁኔታዎች ቢፈጠሩ ኰ/ል መንግሥቱ አደጋ ላይ እንዳይወድቁ በማለት ከተለያዩ አገሮች መንግሥታት ጋር ሲወያዩ ቆይተዋል።
ከእነዚህም አገሮች መካከል ኰ/ል መንግሥቱ በ17 ዓመት የስልጣን ዘመን ጥሩ አጋር የነበረችውን ሰሜን ኰሪያን ለጥገኝነት ጠይቀውላቸው እንደነበር መጠቆማችን ይታወሳል።
ኰ/ል መንግሥቱም በማናቸውም ጊዜና ሰዓት ወደ ሰሜን ኰሪያ በአፋጣኝ በረራ ለማድረግ በሚችሉበት ሁኔታ ዝግጁ ሆነው በመጠባበቅ ላይ ነበሩ።
አሁን በድንገት የኰ/ል መንግሥቱ ኃ/ማርያም ከሃራሬ መሰወር ብዙዎችን እያነጋገረ ያለ ጉዳይ ሲሆን ከዚህ ቀደም ተዘጋጅቶላቸው ወደነበረው ሰሜን ኰሪያ ሄደው ሊሆን እንደሚችል ከመገመት በስተቀር የደረሱበት ሊታወቅ አልቻለም።
በአዲስ አበባ የሚገኘውም የሰሜን ኰሪያ ኤምባሲ ይህን አስመልክቶ ቀደም ሲል ለኰ/ል መንግሥቱ ኃ/ማርያም ጥገኝነት ያልሰጠ መሆኑን ማስተባበሉ ይታወሳል።
አሁን ኰ/ል መንግሥቱ ወዴት ሊሄዱ ይችላሉ? የሚለው ምላሽ በብቸኝነት ሊሰጥ የሚችሉት የዙምባብዌ ፕ/ሙጋቤ ብቻ ሊሆኑ እንደሚችል ነው የሚገምተው።
ኰ/ል መንግሥቱ ኃ/ማርያም በስልጣን ላይ በነበሩበት ወቅት ፈፅመዋቸዋል፣ ለተባሉበት የዘር ማጥፋት ወንጀል በሌሉበት በአዲስ አበባ ፍ/ቤት እየታየና በመጪውም መስከረም ወር፣ 1991 ዓ.ም ጉዳያቸው በፍ/ቤት ሊታይ ቀጠሮ ተይዞ ነበር።
ከፊያሜታ ነሐሴ 24 ቀን 1990
ኢትዮጵያ ከ288 ሚሊዮን ዶላር በላይ ዕዳ ተሰረዘላት
ኢትዮጵያ የ288 ሚሊዮን 100 ሺህ ዶላር የውጭ ዕዳ የተቀነሰላት መሆኑን በፈረንሳይ የኢትዮጵያ ኤምባሲ አስታወቀ።
ኤምባሲው ትናንት ለኢዜአ እንደገለጼው ከትናንት በስቲያ ፓሪስ ላይ በተፈረመው ስምምነት መሰረት ኢትዮጵያ የተሰረዘላት ዕዳ እ.ኤ.አ እስከ መጋቢት 31 ቀን 2004 ድረስ ትከፍለው ከነበረው 430 ሚሊዮን ዶላር ውስጥ 67 በመቶ ነው።
ስምምነቱ ላይ ለመድረስ የተቻለው ኢትዮጵያ ድህነትን ለመቀነስ ያወጣችውን ፕሮግራም ዓለም አቀፍ የገንዘብ ድርጅት /አይ.ኤም.ኤፍ/ በመደገፍ በቅርቡ ውሳኔ ካሳለፈ ወዲህ እንደሆነ አመልክቷል።
ይህንኑ የዕዳ ስረዛና ሽግሽግ ከኢትዮጵያ ጋር የተፈራረሙት አበዳሪ አገሮች የፓሪስ ክበብ ተብሎ በሚታወቀው የበለጸጉ አገሮች ስብስብ ውስጥ የሚገኙ መሆናቸውን አስታውቋል።
በዚሁ ወቅት የኢትዮጵያ ልዑካን ቡድን መሪ የገንዘብ ሚኒስትሩ አቶ ሱፊያን አህመድ አበዳሪ አገሮች እርምጃውን የወሰዱት ኢትዮጵያ የቀየሰችውን የልማት ፖሊሲ በመደገፍ እንደሆነ ጠቅሰው ለዕዳ ክፍያ ይውል የነበረው ገንዘብ ለኢኮኖሚያዊና ማህበራዊ ዕድገት እንደሚውል መናገራቸውን ኤምባኢው ገልጿል።
የፈረንሳይ፣ የእንግሊዝ፣ የስዊድን፣ የዩናይትድ ስቴትስ፣ የሩሲያ፣ የጃፓን፣ የኢጣሊያ፣ የፊንላንድ፣ የጀርመንና የቤልጅየም ልኡካን በስብሰባው ላይ መካፈላቸውን ጠቁሟል።
የዓለም አቀፍ የገንዘብ ድርጅት /አይ.ኤም.ኤፍ/፣ የዓለም ባንክ፣ የአፍሪካ ልማት ባንክና የተባበሩት መንግስታት የንግድ ልማት ድርጅት /አንከታድ/ በስብሰባው ላይ ባስተላለፉት መልዕክት ኢትዮጵያ ድህነትን ለመቀነስ ከምታደርገው ጥረት ጎን እንደሚሰለፉ ማረጋገጣቸውን አመልክቷል።
የፓሪስ ክበብ አገሮች እ.ኤ.አ በ1992 እና በ1997 በተመሳሳይ ሁኔታ የኢትዮጵያ ዕዳ ለመሰረዝ መፈረማቸው ይታወሳል።
ከአዲስ ዘመን መጋቢት 29 ቀን 1993
ወድቆ የተገኘ ጽላት መዘዝ አስከትሏል
የአቡነ አረጋዊ ደብር ሲታመስ ሰነበተ
በመዲናችን በዘነበወርቅ አቡነ አረጋዊ ቤተ-ክርስቲያን አለርት ሆስፒታል አካባቢ ወድቆ ተገኝቷል በተባለው የአቡነተክለሃይማኖት ጽላት ምክንያት በደብሩ ከፍተኛ ትርምስና መታመስ ተፈጥሮ መሰንበቱ ታወቀ።
ጽላቱ ወድቆ የተገኘው በ1990 ዓ.ም ታህሳስ 17 ቀን ሲሆን፣ በወረዱ 23 ፖሊስ ጣቢያ ትብብር ጉዱዩ ወደ ጠቅላይ ቤተ- ክህነት ጽ/ቤት እንዲደርስ ተደርጎ የጠቅላይ ቤተ-ክህነት ጽ/ቤትም ጽላቱ ዘነበወርቅ በሚገኘው የአቡነ አረጋዊ ቤተ-ክርስቲያን ውስጥ እንዲቀመጥ ያደርጋል።
በወቅቱ በነበሩት የደብሩ ዋና አስተዱዱሪ መልአከጽዮን አባ ወ/ሐዋርያት ደምሴ (ቆምስ) ለደብሩ ቄሰ ገበዝ በጻፉት ደብዱቤ ታቦቱ (ጽላቱ) በጥንቃቄ እንዲቀመጥ ያዛሉ።
ጉዱዩን ለማጣራት ባደረግነው ጥረት እንዱረጋግጥ ነው።
ይሁን እንጂ መልአከጽዮን አባ ወ/ሐዋርያት ደምሴ ከቦታው እንዲነሱ ተደርጎ፣ በእሳቸው ምትክ ተመድበው የሚያስተዱድሩት ኃላፊ አባ ገ/ኪዱን ገ/ሕይወት «የተሰረቀው ታቦት ባለቤቶች መጥተዋልና ይሰጣቸው» በማለት ሕጋዊነት በጎደለው ትእዛዝ ቄሰ ገበዙን እንዱስቸገሯቸውና በዚህ የተነሳ ህዝቡ ለብጥብጥ ተዱርጎ መሰንበቱን ውስጠ አዋቂዎች አስረድተዋል።
«የማይጨው ደብረ ጽጌ ተክለ ሃይማኖት ነው» በማለት ታቦቱን ለመውሰድ ሰዎች ጠይቀው የእነሱ ስለመሆኑ ማረጋገጫ የሚሆን ምልክት እንዲገልፁ ቢጠየቁ ሰዎቹ «ዝ ታቦት ዘደብረጽጌ ማይጨው ተክለ ሃይማኖት ይላል» ማለታቸውንና በተለይ አንደኛው በ1965 እና 66 በዚህ ታቦት ቀድሻለሁ በማለት ቃላቸውን ሰጥተው፣ ነገር ግን የተባለው ጽሁፍ በታቦቱ ላይ እንደሌለና የተቀረፀውም በ1971 ዓ.ም እንደሆነ ውስጠ አዋቂዎች ገልፀዋል።
አስተዱዱሪው በበኩላቸው መጀመሪያ፣ በቃል ትዕዛዝ ታቦቱ መሰጠት እንዱለበት ለቄሰ ገበዙ በተደጋጋሚ ነግረዋቸው እንደነበርና የእኛ ነው ያሉት ሰዎች በሰጡት ቃል የእነሱ አለመሆኑን የሚገልፅ የተሳሳተ መልስ በመስጠታቸው በብዙዎች ዘንድ ጥያቄ ፈጥሮ እያለ የደብሩ አስተዱዱሪ የዓመት ፈቃድ ጠይቀው ከሄዱ በኋላ ፈቃዱቸውን ሳያጠናቅቁ ጳጉሜን 3 ቀን ፣ 1991 ዓ.ም ለአንድ ቀን ብቻ ቤተ-ክርስቲያኑ ድረስ በመምጣት ቄሰ ገበዙን «ታቦቱን አሳየኝ» በማለት አገላብጠው አይተው ከሄዱ ወዲህ «ታቦት ጠፍቶብናል የእኛ ነው» ላሉት ሰዎች መልክቶች ነግረዋቸው ይመስላል፣ ቤተ-ክህነት በመሄድ ተጠይቀው ሲመልሱ ግን አንዱንድ እውነተኛ ምልክቶችን እንደገለፁላቸው እየተነገረ ነው ብለዋል ውስጠ አዋቂዎቹ።
ከዚህ በኋላ እንደገና አስተዱዱሪው የቃል ትዕዛዙን ትተው ቁጥሩ ደ/ከ/አ/106/14/92 በሆነ ደብዱቤ ጥቅምት 26 ቀን፣ 92 የደብሩን ቄሰ ገበዝ አዘዙ።
በትዕዛዙ መሰረት፣ የወረዱ 23 ፖሊሶች በተገኙበት ታቦቱ ከቤተ-ክርስቲያኑ ከወጣ በኋላ የተፈጠረው ችግር ግን እንዲህ ቀላል አልነበረም።
ህዱር 1 ቀን 1992 ታቦቱ ሲወጣ ያዩ ጥቂት የአካባቢው ምዕመናን ደወል በመደወል ህዝቡ ቤተ-ክርስቲያኑን በማጥለቅለቅ ታቦቱ አይሄድብንም እውነተኛ ባለቤት ከተገኘ ደግም፣ በአግባቡ ህዝብ ተጠርቶ በዕልልታና በምስጋና መሄድ አለበት እንጂ ተሾልኮ አይሄድም በማለት በፈጠሩት ተቃውሞ፣ ታቦቱ ወደነበረበት ቦታ እንዲመለስ መደረጉን አስታውቀዋል።
በተያያዘ ዜና አስተዱዱሪው የቤተ-ክርስቲያኑን ሀብት አባክነዋል በማለት በቀረበው ክስ ምክንያት አጣሪ ኮሚቴ ተቋቁሞ በማጣራት ላይ እንደሚገኝ ለመረዱት ተችሏል።
አስተዱዱሪው ብዙ ዓይነት ክስ ቀርቦባቸዋል።
ከውጤት በኋላ የምንገልፀው ይሆናል።
ከፊያሜታ ኅዳር 14 ቀን 1992
ኢትዮጵያ ቡናና ቅ/ጊዮርጊስ ከጥሎ ማለፉ ውድድር ተሸንፈው ወጡ
በኢትዮጵያ ጥሎ ማለፍ ውድድር ትናንት በተደረጉ ግጥሚያዎች ብርሃንና ሰላም ኢትዮጵያ ቡናን 3ለ1፣ ትራንስ ኢትዮጵያ ቅ/ጊዮርጊስን 11ለ10 /በፍፁም ቅጣት ምት/ አሸንፈዋል።
አዲስ አበባ ስታድየም ላይ በተደረገው የትራንስና ቅዱስ ጊዮርጊስ ግጥሚያ ውድድሩ በተጀመረ በ18ኛው ሴከንድ ለቅ/ጊዮርጊስ ፍቃዱ በላይ ሲያስቆጥር በ21ኛው ደቂቃ ቴዎድሮስ (ቦካንዴ) ያቀበለውን ስንታየሁ ጌታቸው (ቆጬ) ከመረብ አሳርፎ ቡድኑን 2ለ0 እንዲመራ አስችሎታል።
ትርንሶች በበኩላቸው እርስ በርስ በመናበብ ባካሄዱት ጨዋታ በ23ኛው ደቂቃ ላይ በጸጋዬ ግርማ የመጀመሪያውን ግብ አግብተዋል።
ጨዋታው የመሸናነፍ እልህ የተቀላቀለበትና ደማቅ ነበር።
የትራንሱ ጣሰው በክንፍ በኩል ጥሩ ጥሩ ኳሶችን በማቀበል ከፍተኛ አስተዋፅአ አበርክቷል።
ጨዋታው እየተሟሟቀ ሄዶ በ42ተኛው ደቂቃ የቅ/ጊዮርጊሱ ስንታየሁ ጌታቸው ለቡድኑ 3ተኛዋን ለራሱ ደግሞ 2ተኛውን ግብ ከመረብ አሳርፏል።
የመጀመሪያውን ግማሽ ተበልጠው ላለመውጣት ከፍተኛ እንቅስቃሴ ሲያደርጉ የነበሩት ትራንሶች 3ተኛዋን ግብ በስንታየው ጌታቸው ከተቆጠረችባቸው በኋላ አንድ ደቂቃ ባልሞላ ጊዜ ውስጥ ተቀባብለው ወደ ግብ ክልል በመዝለቅ በ11 ቁጥሩ በኤፍሬም ዘርኡ አማካኝነት 2ተኛዋን ግብ አስቆጥረው የመጀመሪያው አርባ አምስት ተጠናቋል።
ከረፍት መልስ 3ለ2 በ73ኛው ደቂቃ የትራንሱ ብርሃነ ሶስተኛውን ግብ ከመረብ በማሳረፍ አቻ አድርጓቸዋል።
በመቀጠል የትራሱ ኃይሌ (ቲጋና) አራተኛውን ግብ ቅ/ጊዮርጊስ መረብ ላይ በመዶሉ ትራንስ 4ለ3 በሆነ ውጤት መሪነቱን ተቀዳጀ።
ቅ/ጊዮርጊስ በበኩሉ ፋሲል ተካልኝን ቀይሮ በገባው በአሸናፊ ሲሳይ አማካኝነት በ75ተኛው ደቂቃ ላይ አቻ የምታደርጋቸውን ግብ አግኝቷል።
ለቅ/ጊዮርጊስ ስንታየሁ ጌታቸው፣ ፍቃዱ በላይና ሙሉአለም ረጋሳ ወደ ግብ ክልል በመዝለቅ ያደረጉአቸው ሙከራዎች በበረኛው ከሽፈዋል።
በቁጥር ከሶስት የማይበልጡ ኳሶችም በግቡ አናት ላይ በመውጣት ግብ ሳይሆኑ ቀርተዋል።
ትራንስ ከፍተኛ የህዝብ ድጋፍን ጭምር በማግኘቱ ከቅ/ጊዮርጊስ ጋር በጨዋታ 4ለ4 በሆነ አቻ ውጤት ተለያይቷል።
አሸናፊውን ለመለየት በተሰጠ የፍጹም ቅጣት ምት ትራንስ 7ለ6 በሆነ ውጤት ረቷል።
በመሆኑም ቅ/ጊዮርጊስ በትራንስ 11ለ10 በሆነ ውጤት ተሸንፎ ከጥሎ ማለፍ ውድድሩ ውጪ ሆኗል።
በሌላ ጨዋታ ብርሃንና ሰላም ያልታሰበ ድል በኢትዮጵያ ቡና ላይ ተቀዳጅቷል፦ 3ለ1።
የግብ ማግባቱን ቅድሚያ የወሰዱት ኢትዮ-ቡናዎች በሚኪኤል ዋለልኝ አማካኝነት ነበር።
ሚካኤል የቡድኑ ኮከብ ጎል አግቢ ነው።
ከአራት ደቂቃ በኋላ በ24ተኛው ደቂቃ ላይ አበበ ጌታቸው ለብርሀንና ሰላም አቻ የምታደርገውን የመጀመሪያ ግብ ከአስቆጠረ በኋላ የጨዋታውን ሚዛን ወደ ብርሐንና ሰላሞች አድልቷል።
ከዚህም ግብ መቆጠር በኋላ ብርሃንና ሰላሞች በተደጋጋሚ የቡናዎችን በር ፈትሸዋል።
በ48ተኛው ደቂቃ ሙሉቀን ዮሐንስ ሁለተኛውን በጥሩ ሁኔታ አስቆጥሯል።
ሶስተኛውንና የማሸነፊያውን ጎል በ64ተኛው ደቂቃ ላይ ሄኖክ አበበ አስቆጥሮ ብርሃንና ሰላም ኢትዮጵያ ቡናን ከጥሎ ማለፍ ዋንጫ ውጪ አድርጎታል።
ውድድሮቹ ዛሬ እና ነገ በአዲስ አበባ ስቴዲየም ቀጥለው እንደሚካሄዱ ታውቋል።
ከኢትዮ ስፖርት ጥር 27 ቀን 1994
ከ41ዱ የንግድ ባንክ ባለሥልጣናት 6ት ተያዙ፣ 7ት አመለጡ
ፀረ ሙስና ኮሚሽን ታህሳስ 30 ቀን 1994 ዓ.ም በ54 የባንክ ባለሥልጣናትና ነጋዴዎች ላይ በመሠረተው ክስ መሠረት በቁጥጥር ስር የዋሉት ተጠርጣሪዎች ዛሬ ልደታ በሚገኘው ከፍተኛ ፍ/ቤት ይቀርባሉ።
ይህን አስገራሚና አስደንጋጭ ክስ በተመለከተ ጥር 7 ቀን 1994 ዓ.ም በወጣው መዲና ጋዜጣ በልዩ ዕትም ሰፊ ትንታኔ አስነብበን ነበር።
አሁን ደግሞ ከዚህ ክስ ጋር በተያያዘ የተፈጠሩትን አዳዲስ ክስተቶች ከምንጮቻችንና ከዜና አቀባዮቻችን አሰባስበን የሚከተለውን ልዩ ዘገባ ይዘንልዎታል።
በኮሚሽኑ ክስ 41 የባንክ ባለስልጣናት በተጠርጣሪነት ተፈርጀው ስም ዝርዝራቸው ለፍ/ቤት ቢቀርብም የታሰሩት 26 ብቻ መሆናቸውን ከዚህ ቀደም በልዩ ዕትማችን ገልፀን ነበር።
ይህም ሊሆን የቻለው ሁለቱ በመሞታቸው ሌሎች 13ቱ ደግሞ በተለያየ ምክንያት ፍ/ቤት ባለመቅረባቸው ነው።
እንዲሁም ከተጠርጣሪዎቹ አስራ ሶስት ነጋዴዎች ውስጥ አቶ ተድላ ይዘንጋው በዱባይ፣ አቶ ተመስገን መሀሪ ደግሞ በአሜሪካ ስለሚገኙ አለመያዛቸውን መዘገባችን ይታወሳል።
ፍ/ቤት እነዚህን በቁጥጥር ስር ያልዋሉ ተጠርጣሪዎች በሙሉ ፖሊስ በዛሬው ቀጠሮ ይዞ እንዲቀርብ ወይንም ያላቀረበበትን ሕጋዊ ምክንያት እንዲያስረዳ ትዕዛዝ ሰጥቶም ነበር።
በዚህ መሠረት ፖሊስ ባለፈው ሳምንት 6 ሰዎችን በቁጥጥር ስር ማዋሉን ምንጮቻችን አስረድተውናል።
የእነዚህ ስድስት ግለሰቦች ማንነት የሚከተለው ነው፦
1. አቶ ሰኢድ ይመር (የንግድ ባንክ ብድር ግምገማ ኃላፊ)
2. አቶ አሰፋ አብሽሮ (በባንኩ የአዲስ አበባ ም/ፕሬዚዳንት የነበሩና እንዲሁም ከ2 አመት በፊት ስራውን የለቀቁ)
3. አቶ አለማየሁ ኃ/ሚካኤል (በባንኩ መዋቅር ስምንት ቅርንጫፎችን የሚመራው የሜክሲኮ ክልል ስራ አስኪያጅ የነበሩ)
4. አቶ አብርሃም አረጋዊ (ከአራት አመታት በፊት የቅርንጫፎችን አስተዳደር ኃላፊ የነበሩ)
5. አቶ አለማየሁ ዘገየ (በባንኩ የብድር ግምገማ ዋና ኃላፊነት አገልግለው የነበሩና ከቦታው ላይ ከ9 ዓመት በፊት የተነሱ)
6. ወ/ሮ ዘለላሽወይን አሰፋ (ካለፉት 2 ዓመታት ወዲህ በአቶ አሰፋ አብሽሮ ምትክ በአዲስ አበባ ክልል ም/ፕሬዚዳንትነት የተሾሙ)
ምንጮቹ ጨምረው እንደጠቆሙት አቶ አሰፋ ከንግድ ባንክ ከወጡ በኋላ በንብ ባንክ ተቀጥረው ነበር።
አቶ አለማየሁ ዘገየ ደግሞ በአዋሽ ባንክ በመስራት ላይ ይገኙ እንደነበር ታውቋል።
አቶ አለማየሁ ዘገየ በፀረ ሙስና ኮሚሽን ክስ ላይ መካተታቸውን ከጋዜጦች ላይ ከማንበባቸው ውጭ የፍ/ቤት መጥሪያ እንዳልደረሳችው መናገራቸውም ተጠቁሟል።
ፀረ ሙስና ኮሚሽን በመሠረተው ክስ አቶ አለማየሁ ዘገየና አቶ ሰኢድ ይመር ከሌሎች የባንክ ባለሥልጣናት ጋር በመሆን ለስታር ቢዝነስ ግሩፕና ሚና ትሬዲንግ 190. ሚሊዮን ብር በህገ ወጥ መንገድ አበድረዋል በሚል መጠርጠራቸው ይታወሳል።
አቶ ሰኢድ በተጨማሪም ለአብርሃም ኢንተርናሽናል ኩባንያ በተሰጠው 23. ሚሊዮን ብር ብድር ክስ ቀርቦባቸዋል።
በዚህ ብድር ከአቶ ሰኢድ ሌላ 15 የባንክ ባለስልጣናት የተከሰሱበት ሲሆን በፖሊስ የተያዙት አቶ አሰፋ አብሽሮ፣ አቶ አለማየሁ ኃ/ሚካኤልና ወ/ሮ ዘለላሽወይን አሰፋ ይገኙበታል።
ወ/ሮ ዘለላሽወይን ለአቶ አስናቀ ጀምበሬ በተሰጠው የ27. ሚሊዮን ብር ብድር ላይም ከሌሎች 13 የባንክ ባለስልጣናት ጋር ክስ የቀረበባቸው ናቸው።
አቶ አብርሃም አረጋዊ ደግሞ በተጠርጣሪዎቹ የባንክ ባለስልጣናት ዝርዝር ላይ ስሙ የተቀመጠ ቢሆንም ከየትኛው ክስ ጋር እንደተያያዘ ግን የተገለፀ ነገር የለም።
አቶ ሰኢድ፣ አቶ አሰፋ፣ አቶ አለማየሁ ኃ/ሚካኤልና አቶ አብርሃም አረጋዊ ጥር 14 እንዲሁም አቶ አለማየሁ ዘገየ ጥር 21 እና ወ/ሮ ዘለላሽወይን ጥር 24 ቀን 1994 ዓ.ም በከፍተኛው 1ኛ ወንጀል ችሎት ቀርበው የነበረ ቢሆንም ከሌሎቹ ተጠርጣሪ ባለስልጣናትና ነጋዴዎች ጋር ዛሬ ጥር 28 ቀን 1994 ችሎት እንዲቀርቡ ትዕዛዝ ተላልፎባቸዋል።
በዚህ መሠረት በተጠርጣሪነት ከተቀመጡት የባንክ ባለስልጣናት ታስረው በአ/አበባው ማረሚያ ቤት የሚገኙት ቁጥር ወደ 32 ማደጉን ዜና አቀባዮቻችን ገልፀውልናል።
ቀሪዎቹ ተጠርጣሪ ባለስልጣናት በተመለከተም ሁለቱ መሞታቸውን የሚያረጋግጥ የቀበሌ ማስረጃ ወረቀት ፖሊስ በዛሬው ፍ/ቤት ችሎት እንደሚያቀርብ ይጠበቃል።
ሌሎቹን ሰባቱን በተመለከተ የሚሰጠው ውሳኔ ምን እንደሆነ ለማወቅ ባንችልም የዜና ምንጮችን የገለፁልን ከአገር ወጥተው ባሕር ማዶ መገኘታቸውን ነው።
ሰባቱ የባንክ ባለስልጣናት ኢትዮጵያን የለቀቁት የፍ/ቤት ቀጠሮው ከተገለፀላቸው (ከታህሳስ 23-26) በፊትና በኋላ መሆኑን ለማወቅ ተችሏል።
ከመዲና ጥር 28 ቀን 1994
በፓትርያርኩ ላይ የተነሣው ተቃውሞ እየሰፋ ነው
የኢትዮጵያ ኦርቶዶክስ ተዋህዶ ቤተክርስቲያን ፓትርያርክ አባ ጳውሎስ ከጳጳሳት፣ ከተለያዩ የቤተክህነት ባለሥልጣናትና ከምዕመናን የተነሳባቸው ተቃውሞ እያደር እየተጠናከረ በመምጣቱ በከፍተኛ ችግር ውስጥ መሆናቸውን ውስጥ አዋቂ ምንጮች ገልጠዋል
ከዚህ በፊት የተነሳው ቅራኔ ትግርኛ ተናጋሪ ባልሆኑ የተቀሰቀሰ ተደርጐ ይታይ እንደነበር የጠቆሙት እነዚሁ ምንጮች በአሁኑ ሰዓት ፓትርያርኩ ትግርኛ ተናጋሪ ከሆኑ የቤተክህነት ባለሥልጣናትና ከትግራይ ህዝብ ጋር ጭምር አለመጣጣማቸውን ገልፀው አጠቃላይ የቤተክርስቲያኗን ሥራ ከአባ ገሪማና የእህታቸው ልጅ ከሆኑት ፀሐፊያቸው ከአቶ ያሬድ ጋር ያከናውናሉ ብለው ይኮንኗቸዋል
የትግራይ ህዝብ ከሊቀጳጳሱ ከአቡነ መቃርዮስ ጋር ባለመግባባት ከሥልጣናቸው ያባረረ ሲሆን ፓትርያርኩ ደግሞ የቤተክርስቲያኑ የልማት ኮሚሽን ኮሚሽነር በመሆን ለበርካታ ዓመታት ያገለገሉትን አቡነ ጢሞቲዮስን ከኮሚሽኑ ስልጣናቸው አንስተው ወደ ትግራይ አዛውረዋል።
አባ ጢሞቲዮስ ዝውውሩን እንዳልተቀበሉት ይነገራል
እንደ ውስጥ አዋቂ ምንጮች ጥቆማ ከሆነ በፓትርያርኩና በአባ ጢሞቲዮስ መካከል ቅራኔ ሊነሳ የቻለው የልማት ኮሚሽኑ ለሚገለገልበት ቢሮ የቤት ኪራይ እንዲከፍል በመጠየቁና ፓትርያርኩ በተለያዩ ጊዜያት አለአግባብ ከልማት ኮሚሽኑ በየጊዜው ገንዘብ እየጠየቁ መሆናቸው ነው።
እስከ አሁን ከኮሚሽኑ ከሁለት ሚሊዮን ብር በላይ (ከዚህ ውስጥ 750 ሺህ የመኪና ዋጋን ይጨምራል) መውሰዳቸውን የጠቆሙት ውስጥ አዋቂዎች ፓትርያርኩ ለልማት ኮሚሽኑ በየጊዜው የሚያቀርቡት ጥያቄ ባለመሟላቱ ሥራ አስኪያጁን ከማንሳታቸው በተጨማሪ አቡነ ገብሬልና ሌሎችም ያሉበትን የልማት ኮሚሽን ቦርድ መበተናቸውን ጠቁመዋል
ፓትርያርኩ ከሲኖዶሱ ውጭ ደጋፊዎቻቸው ያሉበት ንዑስ ሲኖዶስ እያቋቋሙ እንደሚሠሩ የሚነገር ሲሆን በትግራይ ህዝብ ጥያቄ የተነሱትን የአቡነ መቃርዮስንና ሌሎችንም ጉዳዮች ለማጣራት የቤተክርስቲያኑ ልማት ኮሚሽን ሥራ አስኪያጅ አቶ ፀጋዬ በርሄ፣ ፀሐፊው አቶ ወሰን ሰገድ እንዲሁም የስብሐት ነጋ ወንድም የሆኑት አቶ በላይ ነጋ ወደ ትግራይ ተልከው የኅብረተሰቡን ልዩ ልዩ ክፍሎች ያነጋገሩ መሆኑ ታውቋል።
የትግራይ ሕዝብ በራሳቸው በፓትርያርኩ ላይ ተቃውሞ እንዳለው ለመረዳትም ተችሏል
በልማት ኮሚሽኑ ያሉትን ተቀናቃኞቻቸውን ያስወገዱት አባ ጳውሎስ የራሳቸውን ደጋፊዎች ከመተካታቸው አልፈው መንግሥት የሰው ኃይል እንዲሰጣቸው መጠየቃቸውንም ምንጮቹ ጠቁመዋል
ፓትርያርኩ በሚያከናውኗቸው ሥራዎች ሁሉ ሊሳካላቸው ያልቻለው ደጋግመው ከሌሎች ጋር ቅራኔ ውስጥ የሚያስገባቸውን ተግባር የሚፈፅሙት በአእምሮአቸው ላይ መታወክን የሚያስከትል ህመም ስለአደረባቸው ነው የሚሉም አልታጡም
ቤተክህነት ውስጥ ያለውን ችግር በተመለከተ ባደረግነው ማጣራት ስማቸው እንዲጠቀስ ያልፈለጉ አንድ የቤተክህነት ባለስልጣን የልማት ኮሚሽኑ ኃላፊ በእድገት የሀገረ ስብከት ሊቀ ጳጳስ ሆነው ተሾሙ እንጂ አልተባረሩም ካሉ በኋላ ዝውውር በየትኛውም መሥሪያ ቤት ያለ በመሆኑ ቤተክህነት ውስጥ ዝውውር መፈፀሙ እንደትልቅ ስህተት ሊቆጠር አይገባውም ብለዋል
የሲኖዶሱን አሠራር በተመለከተ ላቀረብንላቸው ጥያቄ ሲኖዶሱ የጳጳሳትን ዝውውር እንጂ የመምሪያ ኃላፊ፣ የሥራ አስኪያጅ፣ የልዩ ልዩ ሥራ ዘርፎችን ቁጥጥር በተመለከተ ፓትርያርኩ ከበታች ሹሞቻቸው ጋር የሚሠሩት እንደሆነ ገልጸዋል
በቤተክርስቲያኗ ያለው የገንዘብ አወጣጥ ሥርዓት የያዘ መሆኑን የተናገሩት እኝሁ ባለሥልጣን የቤተክርስቲያኗና የለጋሾች ኦዲተሮች የሚከታተሉት፣ ህጋዊ አሠራር ያለው በመሆኑ ፓትርያርኩ አለ አግባብ ገንዘብ መውሰድ እንደማይችሉ ጠቁመው ከዚህ በፊት ያለአግባብ ተወስዷል የሚል ካለ ሁኔታው በኦዲተሮች ተጣርቶ ሰጪዎቹ ሆኑ ወሳጆቹ ተጠያቂ የሚሆኑበት ነው ብለዋል
የልማት ኮሚሽኑ የቤት ኪራይ መጠየቁ አግባብ እንደሆነ የጠቆሙት እኒሁ ባለስልጣን በቤተክርስቲያኗ ስር ያሉ የተለያዩ ተቋማት ራሳቸውን ችለው እንዲተዳደሩ በመደረጋቸው ኪራይ መክፈላቸው ሕጋዊ ነው ብለዋል።
ባለሥልጣኑ «የልማት ኮሚሽኑ ቦርድ በጐደሉ ሰዎች አንዳንዶችን ተክቶ እንደሆነ እንጂ አልፈረሰም» ካሉ በኋላ ወደ ትግራይ የተላከው ቡድን ችግሩን ለመገምገም ከመንቀሳቀስ ውጭ የተለየ ተልዕኮ እንዳልነበረው አስረድተዋል
ከጦቢያ መስከረም 15 ቀን 1990
አንድ ወጥ የአማርኛ የፊደል አጠቃቀም የአሠራር ችግሮችን ያስወግዳል
ለኮምፒዩተር ተጠቃሚዎችና አገልግሎት ሰጪዎች ወጥነት ያለው የአማርኛ የፊደል ሰንጠረዥ ቢዘጋጅ የሚያጋጥማቸውን የአሠራር ችግር ለማስወገድ እንደሚረዳቸው ተገለጸ።
የኢትዮጵያ ኮምፒዩተር ስታንዳርድ ማኅበር መሥራች ኮሚቴ አስተባባሪ ዶክተር ዳዊት በቀለ እንደገለጹት የአማርኛ ፊደል ሠንጠረዥ መዘጋጀቱ በመረጃ ልውውጥ በጥናታዊ ሥራዎች አዘገጃጀትና በመረጃ(ዳታ) አሰባሰብ ላይ የሚያገጥሙ ችግሮችን ያስወግዳል።
ዶክተር ዳዊት የኢትዮጵያ ስታንዳርድ ማኅበር መሥራች ስብሰባ ትናንት በኢትዮጵያ ደረጃዎች መዳቢ ባለሥልጣን አዳራሽ በተካሄደበት ወቅት ለጋዜጠኞች በሰጡት መግለጫ የአማርኛ ቁልፍ ሰሌዳ (ኪቦርድ) በኮምፒዩተር ውስጥ ያለው አቀማመጥ ከእንግሊዝኛ ጋር ባለመጣጣሙ በአጠቃቀም ላይ ተጽዕኖ እንደሚያስከትል ጠቁመው የማኅበሩ መቋቋም ይኼንኑ ችግር ለማስወገድ የሚረዳ መሆኑን ተናግረዋል።
የአጠቃቀም ችግሩን ለማስወገድና አንድ ወጥነት ያለው የአማርኛ የፊደል ሠንጠረዥ ለማዘጋጀት የዘርፉ ባለሙያዎች ተጠቃሚዎችና አገልግሎት ሰጪዎች ሀሳቡን በጋራ ተስማምተው ካላጸደቁት ችግሩ እንደማይቀረፍ ዶክተር ዳዊት ገለጸዋል።
በሌላ በኩልም የሀገራችን የሥራ ቋንቋ አማርኛ እንደመሆኑ የፊደል ሰንጠረዥ መዘጋጀት ለተጠቃሚውም ሆነ ለአገልግሎት ሰጪው ከፍተኛ ጠቀሜታ እንደሚኖረው አስታውቀዋል።
ኢትዮጵያ ውስጥ የኮምፒዩተር ቴክኖሎጂ እንዳይስፋፋ ከሚያግዱት ችግሮች አንዱ ይኼው ወጥነት ያለው የፊደል ሠንጠረዥ አለመዘጋጀት ነው ያሉት ዶክተር ዳዊት ከ2ሺ ዓመታት በኋላ ኮሚፒዩተር አይኖርም እየተባለ የሚነገረውም ስህተት እንደሆነና እንዲህ ያለው ስጋት በሀገራችን ውስጥ ሊከሰትም እንደማይችል ገልጸዋል።
ዶክተር ደምሱ ገመዳ በአዲስ አበባ ዩኒቨርስቲ ተባባሪ ፕሮፌሰር የኢትዮጵያ ኮምፒዩተር ስታንዳርድ ማኅበር መሥራች ስብሰባ መክፈቻ ላይ ባደረጉት ንግግር የማኅበሩ መመሥረት ወቅታዊ መሆኑን ጠቁመው በአገራችን ላለው የመረጃ ልውውጥ ለቴክኖሎጂ ዕድገት ጉልህ አስተዋጽዖ እንደሚኖረው ገልጸዋል።
ከአዲስ ዘመን ነሐሴ 25 ቀን 1989
ትግራይ ውስጥ
በኤርትራውያን ላይ ቁጥጥሩ ተጠናክሯል
የሕ.ወ.ሓ.ት ሠራዊት በትግራይ ምዕራባዊ ዞን (ትግራይንና ኤርትራን በሚያገናኘው) አካባቢ ሕዝብ በማስተባበር ኤርትራውያን የዘሩትን ሰብል ሰብስቦ ለራሱ ማድረጉን የሰሜን ምሥራቅ የጦቢያ ሪፖርተር አስታወቀ።
እርምጃው የተወሰደው የመረብን ወንዝ ተሻግሮ ወደ ትግራይ በኩል በሚገኝ አካባቢ መሆኑን ሪፖርተሩ ገልጦ ሰብሉ የተወሰደባቸው ኤርትራውያን እህሉን ከመዝራታቸው በፊት ከአካባቢው የትግራይ ገበሬዎች ተቃውሞ ገጥሞአቸው የነበረ መሆኑንና እነርሱ ግን በማን አለብኝነት ተነሳስተው መዝራታቸውን አስታውቋል።
ንብረታቸው የተወሰደባቸው ገበሬዎች በቆሐይንና በባድመ አካባቢ የተፈጠረውን ይህንኑ ውዝግብ ለኤርትራ መንግሥት ቢያሳውቁም የሕ.ወ.ሐ.ት. ሠራዊት ግን ሰብሉን ከሰበሰበ በኋላ እዚያው ቦታ ሠፍሮ ይገኛል።
የሕውሀት ሠራዊት «ትግራይንና ኤርትራን የሚለየው የመረብ ወንዝ ስለሆነ ምን ጊዜም መሬታችን ነው የሚል አቋም» እንደያዘ ይነገራል።
ይህ በእንዲህ እንዳለ በዛላንበሳና አካባቢዋ የሚኖሩ የኤርትራ ተወላጆች ምንም ዓይነት ንብረት ወደ ኤርትራ እንዳያሻግሩ ከመከልከላቸውም በላይ እንደ ቤትና ሌሎች ቋሚ - ንብረቶች ያሉትንም ለትግራይ ሰዎች ካልሆነ በስተቀር ለሌላ እንዳይሸጡ እየተደረገ ነው።
ከመሃል አገር በትግራይ በኩል ወደ ኤርትራ የሚሻገሩ ነገሮችንም በቦታው የሚገኙ የሕ.ወ.ሓ.ት አባላት ከልክለዋል።
ከእህል ሌላ ምንም ነገር አይሻገርም።
ይህም በመሆኑ በአሁኑ ጊዜ የባህር ዛፍ አጠናና የመሳሰሉት ንብረቶች ከድንበር እየተመለሱ ነው።
የሻዕብያ ቀንደኛ ደጋፊዎች ከሚባሉት አንዳንድ ነጋዴዎችም ላይ የግሮሰሪ፤ የቁርስ ቤትና የቡና ቤት ፈቃዳቸው እየተነጠቀ መሆኑም ታውቋል።
በሌላም በኩል የኤርትራው የሳሆ ብሔረ- ሰብ አባላት ወደ ትግራይ እየገቡ ከብትና ንብረት ዘርፈው ቤቶችን አቃጥለው የሚመለሱ ሲሆን የትግራይ ኢሮቦችም ቂም በቀላቸውን ለመወጣት ወደ ኤርትራ እየተሻገሩ ግድያ ጀምረዋል።
ከሁለቱ ወገኖች በስተጀርባ የሻዕብያና የሕ.ወ.ሓ.ት ሠራዊት ተፋጥጠው እንደሚገኙም ከስፍራው የደረሰን ዘገባ ያስረዳል።
አንድ የኤርትራ ከፍተኛ ባለሥልጣን ስለጉዳዩ ተጠይቀው ችግር መኖሩን አረጋግጠው ነገር ግን እረኞች የፈጠሩት ስለሆነ አያስቸግረንም ማለታቸው ተገልጿል።
የኤርትራ መንግሥት በአሁኑ ጊዜ አስተዳደሩን በሚቃወሙ ሃይሎች ጥቃት እየተፈጸመበት ሲሆን ለዲሞክራሲ መምጣት የሚጠይቁ ጽሑፎችም ሌሊት በአደባባዮች፤ ት/ቤቶችና ጸሎት ቤቶች አካባቢ እየተበተኑና እየተለጠፉ መሆናቸው ተረጋግጧል።
በሌላም በኩል ኤርትራ ውስጥ በአሁኑ ጊዜ ስርቆት፤ ግድያ፤ ሃሺሽ ማዘዋወር፣ እንዲሁም ሴቶችን የመድፈር ወንጀሎች እየተስፋፉ መጥተዋል።
የኤርትራ መንግሥት የድርጊቱ ፈጻሚዎች የትግራይ ተወላጆች ናቸው እያለ በማስወራት ላይ ይገኛል።
ሻዕቢያ ይህን የሚለው የትግራይ ወጣቶችን ከኤርትራ የማስወጣት ተግባሩን ለመቀጠል እንዲያስችለው እንደሆነ ታዛቢዎች ይገምታሉ።
በኤርትራና በትግራይ መካከል የተነሳው የመረብ ወንዝ ድንበርነት ጥያቄ ቀደም ሲል በጀብሃም ጊዜ ተነስቶ ጦርነት ቀስቅሶ በወቅቱ ሻዕብያ ለወያኔ የተፈለገውን ያህል መሬት እንደምትሰጥ ቃል በመግባትዋ ተዳፍኖ የቆየ ነበር።
የኤርትራ መንግሥት በአሁኑ ጊዜ በምዕራብ በባርካ አውራጃ ወታደራዊ ግምባር ስለተከፈተበት በትግራይ በኩልም ሌላ ግምባር እንዳይከፈትበት እየሰጋ ነው።
ከዚህ የተነሳ ከትግራይ ጋር ሙሉ በሙሉ የሚያገናኘውንና ባለፈው ዓመት በኤርትራ የተካሄደውን አዲስ አስተዳደራዊ ክፍፍል ያልተቀበለው የአካለ ጉዳይ አውራጃ ራሱን ችሎ ሰባተኛ ዞን እንደሚሆን ይነገራል።
ታዛቢዎች እንደሚሉት ግን እርምጃው ከመፍትሔነቱ ይልቅ ሌሎች የተቆራረሱ አውራጃዎችም የቀድሞ ህልውናቸው እንዲጠበቅ ጥያቄ በማንሳት የሻዕቢያን አስተዳደር ከፍተኛ ቀውስ ውስጥ ይከቱታል።
ከጦቢያ ጥቅምት 20 ቀን 1990
አንዳንድ ቀን!
ጉዳዩ በርዕስ መደናይቱ አዲስ አበባ ባለፉት ጥቂት ቀናት የተፈፀሙ ነው።
ሁለቱ ተቃራኒ ጆታዋች በረጅም ዓመታት የፍቅር ቆይቶ በኋላ ሰርጋቸውን ድል አድርገው በመደገስ ጋብቻውን ለመፈፀም ተዘጋጅተዋል።
የሁለቱ ቤተሰቦችም የልጆቻቸውን አለም ለማየት ቋምጠዋል።
ወዳጅ ዘመድ ተፍ... ተፍ እያለ ዝግጅት አጧጡፏል።
ቀኑ ለመቃረቡ ምልክት ይሆን ዘንድ የሰርግ ዘፈኖች በሙሽሪትና ሙሸራ ቤት ከአጥናፍ አጥናፍ እያስተጋባ ይዘፍናል።
ከበሮው ከጐረቤት በተሰባሰቡ ጉብሎች ይደለቃል።
ቅዳሜ ለእሁድ አጥቢያ ሁለቱ ፍቅረኛዋች አለማቸውን የሚያዩበት... ጉሮ ወሸባዬ የሚዘፈንበት እለት ለየራሳቸው በሀሳብ ሰመመን ሰጥመው ያስባሉ።
እሁድ ዳሱ ተጥሎ... በረጅም ድምፅ ማጉያ ሙሽራዬ... ሙሽራዬ... የወይን አበባዬ፣ አይዞሽ ሙሽሪት በርቀት ይሰማል ሙሽራው ይጠብቃል።
ሕክብ ተቁነጥንጧል።
ይኸ ሁሉ ሲሆን ግን ሙሽሪት በርቀት ትቆዝማለች በመጨረሻ ሙሽራው የመታሰሩ "መርዶ" ተሰማ።
ከሌሎች ኤርትራውያን ሰላዮች ጋር ቅዳሜ ለእሁድ አጥቢያ መያዙ ተነገረ።
የሞቀው ድግስ ውሃ ተቸለሰበት።
ሙሽራው" አለምህ ዛሬ ነው.... ዛሬን በእስር ቤት አከበረ ከድግሱ ለምሳው የሚበቃ ምግብ ተወሰደለት።
እሱ ወዲያ ማዶ እሷ ወዲህ... ተለያዩ... ላይገናኙ...
ከፊያሜታ ነሐሴ 24 ቀን 1990
መፍትሔው የት ነው?
ኢትዮጵያ በብዙ በጐ ባሕርያት፣ በቀዳሚ የሥልጣኔ ባለቤትነት፣ በቱሪስት መስሕብነት፣ በጥንታዊ ሥነ መንግሥት የምትታወቅ ብትሆንም ከቅርብ ጊዜ ወዲህ ደግሞ በድርቅ፣ በረሃብ፣ ረሃብን ተከትሎ በሚመጣ ተውሳክ፣ ወዘተ፣ ስምዋ ገንኖአል።
ከቶውንም በየጊዜው እንደ መላከ ሞት በሚቆጠረው ድርቅ ስንመታ የተከፈተ ጉሮሮአችንን እንዲዘጉት ወደ ሀብታሞቹ አገሮች ማንጋጠጥ ከጀመርን ውሎ አድሮአል።
ከአጤው ሥርዓት ፍጻሜ ጀምሮ ፖለቲካችን በአብዛኛው ከልመና፣ ከርዳታና ከምጽዋት ጋር መያያዙ ኩሩ የሆነውን ዜጋ ሁሉ ጭብጥ ኩርምት አድርጐታል።
ይህ አይታበልም።
በዚህ ጋዜጣ ላይ ከዓመት በፊት አንድ ጸሐፊ እንደ ገለጠው ባለፉት ሃያ አራት ዓመታት ከውጭ ጉዳይ ሚኒስትሩ የበለጠ የሚታወቀው የርዳታ ማስተባበሪያው ኮሚሽነር ነበር።
ከቶውንም በአንድ ወቅት አንድ የምዕራብ ጋዜጠኛ ሲያሾፍ «እናንተ (ኢትዮጵያውያን) የውጭ ጉዳይ ሚኒስቴር አያስፈልጋችሁም።
አንዳንድ የግንኙነት ፍላጐቶች ከተነሡም በርዳታ ማስተባበሪያ ኮሚሽን ሥር አንድ ንዑስ ክፍል የሚበቃችሁ ይመስለኛል።
እንደ ሌሎቹ አገሮች የፖለቲካ ሆያ ሆዬ ውስጥ ለመግባት ደግሞ አስቀድማችሁ ስለረሃብ ያለውን አመለካከት አስተካክሉ።
የእናንተ ፖለቲካ የረሃብና የበሽታ ፖለቲካ ቢሆን ያምርባችኋል» ብሎ ነበር።
ይኸም መንግሥት እንዳለፉት ሥርዓቶች ሁሉ «ስለ ሶማሊያ እጨነቃለሁ፣ ስለ ሩዋንዳ እሰጋለሁ፣ ስለ ምንትስ እቅድ አለኝ» ይላል።
ስለ ኢትዮጵያ ረሃብና ረሃብተኞች ግን ወሬው ራሱ ሲነሣ ኃጢአት ነው።
ወንጀልም ይመስላል።
በዚህና በመሳሰሉት የግንዛቤ ችግሮች፣ የአስተዳደርና የአመራር ብቃት ማነስ፣ የልማት ሥርጭትና ፍትሕ እጦት፣ የኢኮኖሚና የበጀት አደላደል፣ መሠረታዊ የእውቀት ድህነትና የፕላን ቅድሚያ አለመስተካከል የተነሣ ሕዝባችን ለረሃብ ተዳርጐአል።
የእግዜር ቁጣ አይደለም።
የተፈጥሮ ጠብም አይደለም።
የሕዝብ ጉስቁልና ሁሉ ምክንያትና ተጠያቂው ዘወትር የፖለቲካ ሥርዓቱ ነው።
ከሁለት ወራት በፊት የቀድሞው የአሜሪካ ፕሬዚዳንት ጂሚ ካርተር ምርት የተትረፈረፈበትና ጥጋብ የሰፈነበት ተብሎ የተነገራቸውን ሥፍራ በጠቅላይ ሚኒስትሩ ባልደረብነትና አስጐብኝነት ተመልክተውታል።
አካባቢው ለሁለቱ ሰዎች እንግዳ ካልሆነ በቀር ድሮም ተፈጥሮ የመረቀው ነው።
የዛሬው መንግሥት የጨመረበት አንዳች ነገር የለውም።
ወይም ሺህ በሺህ ትራክተሮች፣ አያሌ መቶ የሰብል መሰብሰቢያዎች (Combine harvesters) እንዲርመሰመሱበት ያበረከተው አስተዋጽዖ የለም።
ይልቁንስ የአሁኑ መንግሥት እንደ ቀድሞው ሁሉ ከልመና የማይወጣ እስከሆነ ድረስ ረሃብ ያጠቃቸውን ወገኖች እያሳየ ርጥባን መጠየቅ በተገባው ነበር።
ያ ደግሞ አልሆነም።
ምክንያቱም መንግሥት ዘወትር በደሀ ዜጐችና በረሃብተኞች እያሳበበ መለመንን ሥራዬ ብሎታል።
በሌላም በኩል የኢትዮጵያን ችግር መቅረፍ ያለባቸው የውጭ ኃይላት ናቸው ከሚል ግድየለሽ ድምዳሜ ላይ ተደርሶአል።
ይህ ሕዝብ ግን ለማወቅ የሚሻው ለእሱ ችግርና አበሳ መድረስም መጠየቅም የሚገባቸው የፈረንጅ አገር መንግሥታት ናቸው ወይስ አዲስ አበባ ላይ በመንግሥት ስም የተቀመጡት ባለሥልጣናት?
አምስት ሚሊዮን ሕዝብ ለረሃብ ተጋለጠ ሲባል ያሳስባል።
የከተማው ሕዝብና ለጊዜው ጥቃቱ በግንባር ያልደረሰበቱ ሳይቀር ሰለባውን ወገን በዓይኑ ለማየት ይፈልጋል።
ሰለባው ወደ ከተማ ወይም ወደ ውጭ እንዳይሰደድ በእሳት አጥር ውስጥ ነው ያለው።
«ከተማ ያበላሻል፣ መዲናችን መግባት የለበትም በፖለቲካው ላይ አስገማች የሆነ ጥቁር ነጥብ ይጥላል» ተብሎ በዚህ መልክ ሲታገድ የኖረው ወገናችን ዛሬም ዕጣው ከዚህ አላለፈም።
እንዲያውም በ1987 ዓ.ም በአሁኑ ሰዓት ያለው አሰቃቂ ርሀብ በርካታ ወገኖችን እያሳሰበ እያለ «ርሃቡ በሰው ህይወት ላይ አደጋ የሚያስከትል አይደለም» የሚል መግለጫ በመስጠት ሥርዓቱ ለዜጐች ስቃይ ደንታ የሌለው መሆኑን አስመስክሯል።
እነዚህ በአሁኑ ጊዜ በመራብ ላይ ያሉት ወገኖች የመጥፎ አመራር ውጤቶች ናቸው።
በአማራው ክልል ገበሬዎች ላይ በመሬት ድልድል ምክንያት የደረሰውን ችግር ልብ ይሏል።
በመድረስ ላይ ያለው ችግር ምንጭ ክፉ አስተዳደርና ፖሊሲው፣ ኢሰባዊ ሥርዓትና አቋሙ ነው ማለት ነው።
እንዲያም ሆኖ ለጊዜውም ቢሆን የውጭው ዓለምና ዜጋ ወንድሙ ሊደርሱለትና ሊታደጉት ይገባል።
ዳሩ ግን ለዘለቄታ መፍትሔነት ዋነኛው መፍትሔ ራሱ የሚገነባው ዴሞክራሲያዊና ሕዝባዊ ሥርዓት መሆኑን በማመን ለዚያ ተግባራዊነት መንቀሳቀስ ይኖርበታል።
ከጦቢያ ጥቅምት 6 ቀን 1990
ኢትዮጵያ - ጠብ ያለሽ በዳቦ?
በሱዳን ላይ የተጣለው ማዕቀብ የአረቡን ዓለም የበለጠ ያስተባብራል
ከጦቢያ ሪፖርተር (ዋሽንግተን ዲሲ)
የአፍሪካ ጉዳይ ረዳት ሚኒስትር ሆነው አዲስ በተሾሙት በሚስስ ሱሳን ራይስ የተቀነባበረውና ባለፈው ሳምንት መጀመሪያ በሱዳን ላይ የተጣለው ማዕቀብ የአረቡን ካምፕ የበለጠ የሚያስተባብርና ሱዳንን የተቃዋሚ ኃይሎች ማጠናከሪያ እንድትሆን እልህ ውስጥ እንደሚከትታት የተባበሩት መንግሥታት ድርጅት አባል ከሆኑትና ቁጥራቸው ቀላል ከማይባል ያልሆነ የአረብ አገሮች ዲፕሎማቶች አካባቢ እየተሰማ ነው።
የሴኔት የውጭ ግንኙነት ንዑስ ኮሚቴ ሊቀ መንበር ሴኔተር ጆን አሽክሮፍት ፕሬዚዳንት ክሊንተን በፊርማቸው ያዘዙትን ማዕቀብ «ተቀባይነት ያለው ፖሊሲ» በማለት ካጸደቁት በኋላ ለዚህ ተግባር ውጤታማነት በሚስተር ሮበርት ሙስ ምትክ የውጭ ጉዳይ የአፍሪካ ረዳት ሚኒስትር የሆኑትን ሱሳን ራይስን አጥበቀው አወድሰዋል
ባለፈው ሳምንት መጀመሪያ ላይ ፕሬዚዳንት ክሊንተን ሁሉንም ዓይነት የአሜሪካ ኢንቨስትሜንት ከማገዳቸውም በላይ አብዛኛው የጋርዮሽ (bilateral) የንግድ ግንኙነት እንዲቆም አዝዘዋል።
የመንግሥት ታላላቅ ሹማምንት እንደገለጡት ሱዳን ዓለም አቀፍ ሽብር ፈጣሪነትንና የሰባዊ መብት ረገጣን ባለማቆምዋ ይህ ርምጃ ተወስዶአል።
የክሊንተን ርምጃ አገራቸው በኢራን፣ በበርማና በኩባ ላይ የወሰደችውን አቋም የሚመስል ነው።
የሱዳን መንግሥትም በበኩሉ አጸፋውን የወሰደ መሆኑን ዋሽንግተን ፖስት የገለጠ ሲሆን (Nov. 5, 1997) አሜሪካ ከሱዳን ጋር ያላት የንግድ ግንኙነት በዓመት 70 ሚሊዮን ዶላር መሆኑ ታውቆአል።
ሱዳን ለአሜሪካ ዋነኛዋ የሙጫ (Gum arabic) አቅራቢ ናት።
የስቴት ዲፓርትሜንት አፈቀላጤ ጄምስ ሩቢን እንዳስረዱት ከሱዳን ጋር የዲፕሎማቲክ ግንኙነት ለማቋረጥ ፍላጐት የለም።
ባለፈው ወር የአሜሪካ ዲፕሎማቶችን ወደ ሱዳን ለመመለስ የነበረውን እቅድ እስከ ፍጻሜው ድረስ ለመግፋት አላስፈለገም ተብሎአል።
ከእስልምና ሃይማኖት ተከታይ አገሮች መካከል ኢራን፣ ኢራቅና ሱዳን እንዲሁም ሊቢያ የአሜሪካ አስተዳደር የጥቃት ሰለባዎች መሆን ብዙዎችን የእስልምና መንግሥታት ማኅበር አባላትን እያስተባበረ እንደሚሄድ በተመድ ጽሕፈት ቤት አካባቢ የሚገኙ ዲፕሎማቶች ለሪፖርተራችን ገልጠውለታል።
ከዚህም ሌላ አሜሪካ ሱዳንን የምትወነጅላት የጐረቤት አገሮችን መንግሥታት የሚቃወሙ ኃይላትን በማሠልጠንና በማሰማራት ረገድ ሲሆን፣ በተወሰደባት ርምጃ ግን በኤርትራ፣ በኢትዮጵያና በኡጋንዳ ላይ ተቃዋሚዎችን አስታጥቃ ለመልቀቅ ከምን ጊዜውም የበለጠ እንደሚያዘጋጃት ለሱዳን ቅርብ የሆኑ ምንጮች አክለው ገልጠዋል።
«ይህ የማዕቀብ ርምጃ የግፍ ግፍ ነው።
የኤርትራው ኢሳይያስና መለስ ዜናዊ ፀረ ካርቱም ኃይሎችን እስከ ጥርሳቸው አስታጥቀው፣ አሰልጥነው ሲያሰማሩ የአሜሪካ መንግሥት ደግሞ ከሃያ ሚሊዮን ዶላር በላይ መመደቡ ይታወቃል።
ይህስ ግልጽ ሽብር አስፋፊነት (terrorism) አይደለምን?»
ሲል አንድ የፖለቲካ ተመልካች ገልጦአል
በሱዳን ላይ የተጀመረው ማዕቀብ በተምር (Gum arabic) ከእሾሃማው ዛፍ የሚወጣው ምርት ሽቶ፣የፍራፍሬ መጠጦችንና ከረሜላ አሜሪካ እንዳታዘጋጅ ከባድ ተጽእኖ እንደሚፈጥርባት ተገምቶአል።
ይሁንና የስቴት ዲፓርትሜንት ባለሥልጣኖች «ማመልከቻ እየቀረበ ይህንን የዛፍ ውጤት ለማስመጣት ለሚፈልጉ ፈቃድ ይሰጣል» ማለት ጀምረዋል።
ሱዳን ለአሜሪካ ከምትሸጠው 20 ሚሊዮን ዶላር የሚያወጣ ምርት መካከል 9 ሚሊዮን ዶላር የሚያስገኝላት ጙም አራቢች መሆኑ በዋሽንግተን ፖስት ጋዜጣ ላይ ተመልክቶአል።
ሱዳን የኢትዮጵያንና የኤርትራን ተቃዋሚ ኃይሎች በስፋት ከማስተናገድ ስትቆጠብ ቆይታለች።
ከቶውንም በኢትዮጵያው የደኅንነት ዋና ሹምና በሱዳኑ ወገን የፀጥታ ኃላፊ መካከል በተደረገው ግንኙነት የተቃዋሚ ኃይሎችን መሪዎች ይዛ ለማቅረብ ፈቃደኛነት ማሳየትዋ በሰፊው ሲወራ ቆይቷል።
ይሁንና ባልታሰበ ወቅትና ሁኔታ የአሜሪካ አቋም እየከረረ መምጣቱ ብዙዎችን ተመልካቾች አስገርሞአል።
የአሜሪካ መንግሥት በአፍሪካ የራሱን ቅርጽ የሚያትምባቸውን መንግሥታት ለማቋቋም በአንጐላ፣ በኤርትራ፣ በኡጋንዳና በኢትዮጵያ አምባገነን መሪዎች መጠቀሙ የሚታወቅ ሲሆን የፖሊሲውን አቅጣጫ የሚያውቁ ኤክስፐርቶች (ለምሳሌ ሚስተር ሐሪ ጆንስተንና ቴድ (ቴዎድሮስ) ዳፕ በቅርቡ ባወጡት ጽሑፍ (Christian Science Monitor) የሱዳንን መንግሥት መገልበጥ ቀሪ አጀንዳ መሆኑን አመልክተዋል።
በአጠቃላይ ግን አሜሪካ ሱዳንን ዛሬ በማግለል ነገ የዲፕሎማሲ ልምጥምጥ ውስጥ እንደሚገባ ብዙዎች አስምረውበታል።
ሱዳንን የማግለሉ ፖለቲካ ቀስ በቀስ ለመሪዎችዋ ከአረቡ ዓለም ድጋፍ እንደሚያስገኝላት፣ የልዩ ልዩ አገሮችን መንግሥታት ተቃዋሚዎችን በግንባር እንድትረዳ የሚገፋፋት ይሆናል የሚል እምነት አሳድሮአል።
በኢትዮጵያ በኩልም በማይመለከታት ጉዳይ ዓለም አቀፍ ፖለቲካ ውስጥ መግባቷ ካለችበት ጂኦ ፖለቲካ አንፃር «ጠብ ያለሽ በዳቦ» ዓይነት እንደሚሆን ብዙዎቹ ፖለቲከኞች ይገምታሉ።
ከጦቢያ ኅዳር 4 ቀን 1990
የአቶ ስዬ አብርሃ በዋስትና የመለቀቅ ትዕዛዝ ለጊዜው ታግዶ እንዲቆይ ተወሰነ
በትናትናው ዕለት ያስቻለው የፌዴራል ከፍተኛ ፍርድ በት አንደኛ ወንጀል ችሎት ከምርመራ ማስተባበሪያ ወአና ክፍል የቀረበለትን የይግባኝ ጥያቄ ተቀብሎ የአቶ ስዬ አብርሃ በዋስትና የመለቀቅ ትዕዛዝ ለጊዜው ታግዶ እንዲቆይ መወሰኑን የፌዴራል ፖሊስ የምርመራ ማስተባበሪያ ዋና ክፍል አስታወቀ።
የአቶ ቢተው በላይ ጉዳይም የአስር ቀን የጊዜ ቀጠሮ ተሰጠ።
የፌዴራል ፖሊስ የምርመራ ማስተባበሪያ ዋና ክፍል ማምሻውን እንዳስታወቀው የፌዴራል ከፍተኛ ፍርድ ቤት አንደኛ ወንጀል ችሎት ይግባኝ ባይ የምርመራ ማስተባበሪያ ዋና ክፍልና በመልስ ሰጭ አቶ ስዬ አብርሃ መካከል የእስር ፍርድ ቤት መልስ ሰጭ በዋስ ከእስር እንዲፈቱ የሰጠው ውሳኔ ከዚሁ ፍርድ ቤት የተለየ ትዕዛዝ እስኪሰጥ ድረስ ሳይፈጸም ታግዶ እንዲቆይ አዟል።
ይህ በዚህ እንዳለ በሙስና ወንጀል የተጠረጠሩትን የአቶ ቢተው በላይ ጉዳይ ለማየት ትናንት የተሰየመው የፈዴራሉ የመጀመሪያ ፍርድ ቤት አንደኛ ችሎት ፖሊስ ይቀረኛል የሚለውን መረጃ እንዲያቀርብ የአስር ቀን የጊዜ ቀጠሮ ሰጠ።
የተጠርጣሪው ጠበቃ በበኩላቸው የፌዴራል ፖሊስ ውክልና ሳይኖረው የክልሎችን ጉዳይ መመርመር አይችልም በማለት የመቃወሚያ ክስ አቅርበዋል።
እንዲሁም የፌዴራሉ ፖሊስ የክልሎችን ጉዳይ ለማየት ህጋዊ ስልጣን ስለሌለውና የጊዜ ቀጠሮም ሊሰጥ ስለማይገባው የተጠርጣሪው የዋስ መብት ይጠበቅ ሲሉ ጠበቃው ፍርድ ቤቱን ጠይቀዋል።
የፌዴራሉ ፖሊስ በበኩሉ በጠቅላይ ሚኒስትር ጽህፈት ቤት አማካይነት ለደቡብ ህዝቦች ክልል ከተመደበው በጀት ውስጥ ፈሰስ መደረግ የሚገባው አለመፈጸሙንና ግለሰቡም ከዚህ ጋር በተያያዘ በማይመለከታቸው ጉዳይ ውስጥ ገብተው ስለመገኘታቸው ጥርጣሬ መኖሩን ገልጿል።
የፌዴራሉ ፖሊስ አያይዞም ተጠርጣሪው በዋስ ቢለቀቁ ማስረጃዎች ሊጠፉ ስለሚችሉ ፍርድ ቤቱ የጊዜ ቀጠሮ ይሰጠኝ በማለት ጠይቋል።
የተጠርጣሪው ጠበቃም ፖሊስ ማስረጃው በሕጉ እያለ ጊዜ ይሰጠኝ የሚል አግባብነት ስሌለው ተጠርጣሪው በዋስ ይለቀቁልኝ ሲል ፍርድ ቤቱን ጠይቋል።
የፈዴራሉ የመጀመሪያ ደረጃ ፍርድ ቤት አንደኛ ችሎት በበክሉ የአቶ ቢተው በላይ ጠበቃ ጉዳዩ ከፌዴራል ፖሊስ ስልጣን ውጪ ነው በማለት ቢያቀርቡም ድርጊቱ በአዲስ አበባ ክልል ለመፈጸሙ የሚያሳዩ ማስረጃዎች ስለተገኙ ጉዳዩን ለማየት ለሰኔ 14 ቀን 1993 ዓ.ም ቀጠሮ ይዟል።
ከአዲስ ዘመን ሰኔ 5 ቀን 1993
መብራት ሀይልና ጉና ነገ ናይሮቢና ዳሬሠላም ላይ ይጫወታሉ
የመብራት ሀይል ቡድን ለአፍሪካ የክለብ ሻምፒዮና ከኬንያው ኦሴሪያን ጋር ላለበት ጨዋታ ረቡዕ እለት ወደ ኬንያ ተጉዟል።
የጉና ቡድን ደግሞ ከዛንዚባሩ ፖሊስ ጋር ለሚያደርገው ግጥሚያ ሐሙስ እለት ወደ ስፍራው ሄዷል።
የመልስ ጨዋታቸውን ከ15 ቀን በኋላ ያደርጋሉ።
ሁለቱም እሁድን ስለሚፈልጉ ፌዴሬሽኑ የክለቡን ኮሚቴዎች ያነጋገረ ሲሆን የመብራት ሀይል ቡድን ለምስራቅ አፍሪካ ውድድር ወደ ዛንዚባር ስለሚሄድ የመልሱን ጨዋታ ዓርብ የካቲት 8 ቀን በ12 ሰዓት አዲስ አበባ እንዲጫወት ሲደረግ ጉና ደግሞ እሁድ የካቲት 10 ቀን በ10 ሰዓት እንዲጫወት ተወስኗል።
ሁለቱ ቡድኖች ወደ አዲስ አበባ ከተመለሱ በኋላ እሁድ ወይም ሰኞ እርስ በርስ ግጥሚያ አድርገው ከሜዳ ገቢ የሚገኘውን ገንዘብ ለመልሱ ጨዋታ ለተጨዋቾች የማበረታቻ ሽልማት እንዲያውሉት ፌዴሬሽኑ ሜዳውን ቢያመቻችላቸው የተሻለ ነው።
የጉና ቡድን በኢንተርናሽናል ውድድር ሲሳተፍ ከትግራይ ክለብ የመጀመሪያው ነው።
ለውድድሩም አዲስ በመሆኑ እንግዳ አይሆንባችሁም?
ለሚለው ጥያቄ የቡድኑ አሰልጣኝ አቶ አብርሀም ተ/ኃይማኖት «በእርግጥ ጉና ለመጀመሪያ ጊዜ ነው በኢንተርናሽናል ውድድር የሚሳተፈው።
ግን ተጨዋቾቹ ለውጭ ጨዋታ አዲስ አይደሉም።
እነ ሻወልና ፀሀዬ ለታዳጊና ለወጣት ቡድን ተጫውተዋል።
ሚኬሌም ለታዳጊ፣ ለወጣትና ለብሔራዊ ተሰልፏል።
ሌሎች ተጨዋቾች በኢንተርናሽናል ውድድር በመሳተፍ ልምድ ያላቸው በመሆኑ እንግዳ ነገር አይሆንብንም።
ለቀጣዩ ጨዋታ ጥሩ ውጤት ለማምጣት ዛንዚባር ላይ በምናደርገው ጨዋታ ውጤቱን አጥብበን እንመለሳለን» ብለዋል።
የሁለቱ ጨዋታ አሸናፊ ከቱኒዚያ ክለብ ጋር ይጋጠማል።
የጉና ቡድን ለኢንተርናሽናል ውድድር ላለበት ግጥሚያ በአዲስ አበባ የሚገኙ የክልሉ ተወላጆችና ደጋፊዎች በርካታ ገንዘብ በማዋጣት ለክለቡ ለግሠዋል።
ከዚህ በተጨማሪ መቀሌ ላይ በተካሄደው የገቢ ማስገኛ ዝግጅት 60ሺህ ብር አግኝተዋል።
ቡድኑ 18 ተጨዋቾችን ይዞ ነው የሚሄደው።
አንድ ተጨዋች ስለታመመባቸው በእርሱ ምትክ ስለሺ ግደይ እንዲመዘገብ ባለፈው ማክሠኞ አቅርበው ነበር።
የጉና ተጋጣሚ ዛንዚባር ፖሊስ ቀደም ሲል ከኢትዮጵያ ክለቦች ጋር አንድ ጊዜ ብቻ ነው የተገናኘው።
ይኸውም በ1990 እዚያው ዛንዚባር ላይ በተደረገው የምስራቅ አፍሪካ የክለቦች ውድድር ሲሆን የተጫወተውም ከቡና ጋር ነው።
በጨዋታውም ቡና 3ለ0 አሸንፏል።
ቡና በዚያን ወቅት ወጣ ያለ እንቅስቃሴ ይዞ ስለነበር ዛንዚባርን በሀገሩ ላይ ለማሸነፍ ብዙም አላስቸገረውም።
በዚያን ጊዜ የነበረው ቡናና የጉና ቡድን የተለያየ አጨዋወት ስላላቸው (አንዱ በግል፣ ሌላው በቡድን እንቅስቃሴ ላይ የተመረኮዘ) በጨዋታ የሚገኘው ብልጫ ልዩነት አለው።
ከጉና ቡድን ጋር ፌዴሬሽኑን በመወከል ቡድን መሪ ሆነው የሄዱት አቶ ሰለሞን ከርሴ ናቸው።
ከመብራት ሀይል ጋር ደግሞ አቶ ማርቆስ እንዲጓዙ ተደርጓል።
መብራት ሀይል ኬንያ ሲሄድ የአሁኑ ለሁለተኛ ጊዜው ነው።
በ1986 ከጐርማሀያ ጋር ተጫውቶ ናይሮቢ ላይ 2ለ0 ተሸንፏል።
ኦሴሪያን ከጊዮርጊስ ክለብ ጋር ከአንድ አመት በፊት ባደረጉት ጨዋታ 1ለ1 ተለያይተው በመለያ ምት ኦሴሪያን አሸንፎ ነበር።
በዚያን ጊዜ ጊዮርጊስ በፊት ከያዘው ነገር ወጣ ብሎ በመጠኑም ቢሆን ኳስ ለመጫወት በመሞከሩ ባለጋራውን አስቸግሮ ነበር።
መብራት ሀይልስ?
የቡድኑ አሠልጣኝ ጉልላት ፍርዴ ናይሮቢ ላይ ስለሚደረገው ጨዋታ ጠይቀነው «ጨዋታችንን እዚያ ጨርሰን ለመምጣት ነው የምንሞክረው።
ዓላማ አድርገን የያዝነውም አሸንፈን ለመምጣት ነው።
የኦሴሪያንን ቡድን አላየነውም።
ነገር ግን በረጅሙ ነው የሚጫወቱት ይባላል።
የእነሱን ጨዋታ አሸንፈን ጥሩ ውጤት ይዘን እንደምንመጣ ነው» በማለት ምላሽ ሰጥቷል።
የመብራት ሀይል ቡድን የመልሱን ጨዋታ አርብ አዲስ አበባ ላይ ተጫውቶ ወደ ዛንዚባር በመሄድ ረቡዕ ዕለት ከዚሁ ከኦሴሪያን ጋር የመክፈቻውን ጨዋታ ያደርጋል።
መብራት ሀይል በዚህ በ15 ቀን ውስጥ ተደራራቢ ጨዋታ እንደሚኖርበት ያመለክታል።
ከሊብሮ ጥር 25 ቀን 1994
"እኛ የራሳችንን እንጂ፣ የኤርትራን ፖሊሲ አንከተልም"
መለስ ዜናዊ
በአሁኑ ወቅት በኢትዮጵያና በኤርትራ መካከል በተነሳው ድንገተኛ ግጭት ሳቢያ በሁለቱም አገሮች የሚገኙ ዜጐች በጭንቅ ቋፍ ላይ ለመሆን በቅተዋል።
በኤርትራ የሚገኙ ኢትዮጵያዊያን ወደ ሃገራቸው ለመመለስ የሚያስችሉዋቸው መንገዶች እየጠበቡ መጥተዋል።
በኢትዮጵያ ስለሚገኙት ኤርትራዊያን በተመለከተ ጠ/ሚ መለስ ዜናዊ ግንቦት ሃያን አስመልክተው የሰጡት ጋዜጣዊ መግለጫም ኤርትራዊያንን ከሞላ ጐደል ስጋት ላይ የጣላቸው ሆኗል።
ጠ/ሚ መለስ ዜናዊ ይህንኑ አስመልክተው ሲናገሩ "... በተደጋጋሚ ስንነጋገርበት የነበረ ጉዳይ ነው።
በአጭር ጊዜ ውስጥ መፍትሄ እናገኝበታለን ብለን በዚህ ጉዳይ ላይ እንደርሳለን የሚል እምነትም ነበረን።
እንግዲህ ዋናው ነገር የተለመደ አሰራር አለ።
ነዋሪነትን በተመለከተ በኢትዮጵያ ውስጥ የሚኖሩ የውጭ አገር ዜጐች ኑሮዋቸውን ኢትዮጵያ ውስጥ እስካደረጉ ድረስ በነዋሪነት ተመዝግበው በማንኛውም የስራ መስክ መሰማራት ይችላሉ።
በተመሳሳይ መልኩ በየትም አገር የሚኖሩ ኢትዮጵያውያን በዚያው አገር ቋሚ መኖሪያ ቦታቸውን ያንኑ አገር እስካደረጉ ድረስ በማንኛውም ስራ የሚሰማሩበት እድል ይኖራቸዋል።
"በአሜሪካ ቋሚ ነዋነሪነታቸውን እዚያ ያደረጉ በርካታ ኢትዮጵያውያን አሉ።
ምንም እንኳ የአሜሪካ ዜግነት ባይኖራቸውም ቋሚ የመኖሪያ ፈቃድ ያላቸው እስከሆኑ ድረስ በግል ስራና በአንዳንድ የመንግሥት ስራዎችም ላይ ለመሰማራት ይፈቀድላቸዋል።
ስለዚህ የነዋሪነት መብት አለ፣ የዜግነት መብትም አለ።
የውጭ አገር ዜጋ ሆኖ በምርጫዎች ላይ መሳተፍ አይችልም።
በመከላከያ አካል ውስጥ ሊሳተፍ አይችልም።
እንደዚህ ባሉ ሴንሲቲቭ ቦታዎች ላይ የዜግነት መብት የሌለው አካል ሊመደብ አይችልም።
ስለዚህ የዜግነት መብቱንና የነዋሪነት መብቱን የማመሳቀል ችግር እናያለን።
በኢትዮጵያና በኤርትራ መሃከል።
"ይሄንን ደረጃ በደረጃ ስርዓት ለማስያዝ፣ የኤርትራ ዜጐች ሆነው በኢትዮጵያ ውስጥ ነዋሪ የሆኑ ሰዎች የነዋሪነት መብታቸው ተጠብቆ ሊሰሩ የሚችሉበት፣ የነዋሪነት መብት ኖሯቸውም ቢሆን ግን ዜጐች ባለመሆናቸው ሊገቡባቸው የማይገባ ቦታዎች ካሉ ደረጃ በደረጃ እነዚህን ቦታዎች የሚለቁበት ሁኔታ ለመፍጠር፣ በዚህ ዙሪያ ውይይት ስናደርግበት የነበረ ሁኔታ ነው የነበረው።
ከሞላ ጐደል መግባባት ላይ የተደረሰበት ሁኔታም ነበረ።
አሁን የተፈጠረው ችግር ይሄንን ከሞላ ጐደል መግባባት ላይ ተደርሶበት የነበረውን ነገር ተግባራዊ ለማድረግ የራሱ ችግሮች ይኖሩት ይሆናል።
ነገር ግን ውሎ አድሮ መልክ መያዝ ያለበት መሆኑን መንግሥት ከዚህ ቀደምም አቋም የወሰደበት ጉዳይ ነው።
"ዜጐችና ነዋሪዎች መለየት አለባቸው... ለዜጐች ብቻ የሚገደቡ ስራዎች አሉ።
ለምሳሌ በኢንቨስትመንት መስክ የፋይናንስ ጉዳይ፣ የጋዜጠኝነት ጉዳይ ለዜጐች ብቻ የተገደበ ነው።
እና በመሳሰሉት ላይ መሰማራት አይችሉም ማለት ነው።
በሌላው ስራ ላይ ግን ለማንኛውም በኢትዮጵያ ውስጥ ነዋሪ የሆነውን ሁሉ የሚሸፍን ነው።
አርመኑም፣ ኤርትራዊውም በአንድ ደረጃ ለመስራት ይችላሉ።
"ሌላው የመንግሥት ስራዎች ሆነው የውጭ ዜጐች ሊቀጠሩ የሚችሉባቸው ቦታዎች አሉ።
ለምሳሌ ከውጭ የምናመጣቸው የህንድ መምህራን አሉ፣ የሌሎች አገሮች መምህራን አማካሪዎች አሉ።
በዜግነት ብቻ የማይገደቡ የመንግሥት ስራዎች አሉ።
ይህን እንደ አስፈላጊነቱ በአካባቢው ሙያውና ብቃቱ የሌላቸው ሰዎች ወይም በሚፈለገው መጠን በማይገኙበት ወቅት የውጭ ዜጐች የሚሳተፉበት ዕድል ይኖራል።
ምንም ይሁን ምን የውጭ ዜጐች የማይሳተፉበት መስኰች አሉ።
ለምሳሌ፣ መከላከያ፣ ፓርላማ፣ ደህንነት እና አንዳንድ ሴንሲቲቭ የሆኑ ቦታዎች፣ እነዚህ ለዜጐች ብቻ መከለል ያለባቸው ቦታዎች ናቸው።
"... በዚህ ደረጃ ከፋፍለን ስርዓት ባለው መልኩ ለማስኬድ ከኤርትራ መንግሥት ጋር የተወያየንበት ጉዳይ ነበር።
አሁን የተፈጠረው ሁኔታ ነገሩን ወደ ኋላ መልሶታል።
ለማንኛውም የኢትዮጵያ መንግሥት በራሱ አቅጣጫ በራሱ ሕግና በዓለም አቀፍ ደረጃ በተለመደው አሰራር መሰረት ይህን የመመሰቃቀል ችግር የሚፈታበት ሁኔታ ይኖራል...
"በኤርትራ ያሉ ኢትዮጵያዊያኖች አንዳንድ በደል እንደሚደርስባቸው ይታወቃል።
ይህንንም እኛ በውይይት ከሚመለከታቸው የኤርትራ መንግሥት ጋር ለመፍታት ነበር ጥረት ስናደርግ የነበረው እስካሁን ድረስ።
እንግዲህ አሁን ያለው ሁኔታ ይህንን ችግር ሊያባብሰው ይችላል።
ነገር ግን እኛ የኢትዮጵያን እንጂ የኤርትራን ፖሊሲ አይደለም የምንከተለው።
የኤርትራ መንግሥት ወደ ግራ ሲዞር እኛም ወደ ግራ የምንዞርበት ምክንያት የለም።
የኤርትራ መንግሥት በኢትዮጵያዊያን ላይ በደል ስላደረሰ የኢትዮጵያም መንግሥት በኤርትራዊያን ላይ በደል ያድርስ የሚል አስተያየት ሊኖር አይችልም።
እኛ የራሳችን ሕግ አለን፣ የራሳችን ስነምግባር አለን፣ የራሳችን አመለካከት አለን።
በራሳችን ሕግ እና ስነምግባር ነው የምንመራው እንጂ 'ቲት ፎር ታት' ወይም ደግሞ አንዱ ያደረገውን በመድገም አይደለም የምንሰራው" በማለቱ መልሰዋል።
ከፊያሜታ ግንቦት 26 ቀን 1990
ከኢትዮጵያ የተባረሩት ኤርትራውያን ከበሮ እየተደለቀ፤ ፈንዲሻ እየተነሰነሰ በአሥመራ አቀባበል ተደረገላቸው
"ጦርነቱን የሚያቆም ኃይል የለም!"
ኢሣያስ አፈወርቂ
የኤርትራው ፕ/ት ኢሣያስ አፈወርቂ አሁን ሻዕቢያ ከያዘው ከባድመ፣ ሽራሮ፣ አሊቴና እና ዛላምበሳ አካባቢ ለቀው እንደማይወጡ ግዛቱም የኤርትራ ነው ሲሉ ገለፁ።
ኢትዮጵያ በንግድ መርከቦች እና አውሮፕላኖች የምታሳልፈውን ማዕቀብ እስካላቆመች ድረስም መሃል ኢትዮጵያን በቦንብ እንደሚደበድቡ ዝተዋል።
ጦርነቱንም ምንም ኃይል እንደማያቆመው በያዝነው ሳምንት ይፋ አድርገዋል።
ይህ በእንዲህ እንዳለ ከኢትዮጵያ የተባረሩት ኤርትራዊያን ሰኔ 13 ቀን፣ 1990 ምሽት ላይ አሥመራ ሲገቡ ከበሮ እየተደለቀና ፈንዲሻ እየተነሰነሰ ቁጥሩ ከ100, 000 ህዝብ በላይ አቀባበል ያደረገላቸው መሆኑን የአሜሪካ ሬዲዮ ድምፅ ገልጿል።
የካሮን ፒኖ ሙሉ ዘገባም ቀጥሎ ቀርቧል።
በሺዎች የሚቆጠሩ ኤርትራውያን በከተማው ጐዳናዎች ላይ በመሰለፍ ነበረ በጭብጨባ እና በእልልታ በአስራ አራት አውቶቢሶች ተጭነው የመጡትን ሰዎች "እንኳን ወደ ሃገራችሁ በሰላም መጣችሁ!" በማለት አቀባበል ያደረጉላቸው።
አብዛኞቹ ዘንባባ ይዘው ነበር።
ብዙዎቹ አምባሻ ይዘው ፈንዲሻ እየረጩ ነበር አቀባበል ያደረጉላቸው።
ከአውቶቢሶቹ ኋላም በተሽከርካሪ ወንበሮች የሚጓዙ የ30 ዓመት ጦርነት ጉዳተኞች እና ህፃናት ስብስብ ብለው የሞሉዋቸው ካሚዮኖች ጥቅጥቅ ብለው ሲጓዙ ተስተውለዋል።
ይህ የኤርትራና የኢትዮጵያ ግጭት ከተጀመረበት ከግንቦት ወር መጀመሪያ አንስቶ ውጥረት የሰፈነ ቢሆንም፣ የኤርትራውያኑ መባረር ደግሞ ከፍተኛ ስጋት አሳድሯል።
አውቶቢሶቹን ይጠባበቁ የነበሩት 3 የቀድሞ ተዋጊዎች እንዲህ ሲሉ ነበር ሃሳባቸውን የገለፁት "የዚህ አይነቱ ድርጊት መፈፀሙ መጥፎ ነው።
እኛ እንዲህ አላደረግንም።
ነገሩ በጣም አስቆጥቶናል።
ውጊያው በወታደሮች መካከል እንጂ፣በሲቪሎች መካከል አይደለም።
... የትግራይ ሰዎች በርካታ መጥፎ ድርጊት ሲፈጽሙብን ተመልክተናል።
ይህ ደግሞ በዓለም አቀፍ ደረጃ ተቀባይነት የለውም።
እኛ ከእንግዲህ ወዲህ እነሱን አንፈልግም።
ሁሉንም እራሳችን በራሳችን እንወጣዋለን።"
ብለዋል።
... የኤርትራ መንግሥት የዜጐቹን ከኢትዮጵያ መውጣት ተቃውሟል።
እነዚህ ኤርትራውያን ባለፉት ዓመታት ለኢትዮጵያ የሰሩ፣ እንዲሁም ያለፈውን አምባገነን መሪ መንግሥቱ ኃ/ማርያምን ከሥልጣን ለማውረድ ከታገሉ ሽምቅ ተዋጊዎች ጐን ተሰልፈው የተዋጉ ነበሩ፣ ብሏል።
ኤርትራውያን ከኢትዮጵያ መባረራቸውን አስመልክቶ ዓለም አቀፉ ማህበረሰብ ተቃውሞ አለማሰማቱ በጣሙን አሳዝኖኛል ብለዋል።
ግጭቱ ከተጀመረ በኋላ አብዛኛዎቹ ኤርትራውያን ከኢትዮጵያ ጋር ጦርነት ልንገጥም ነው፣ በሚል ያደረባቸው ስሜት የመደነቅ እና የማዘን ነበር።
ኤርትራውያኑ ለውጭ ጋዜጠኞች የሰጡት ተጨማሪ መግለጫ ደግሞ ብዙዎችን ያስገረም ነበር።
"ልጆቼንም ሆነ ማንኛውንም ኤርትራዊ ስለ ትግራይ ህዝቦች ማንነት እንዲያውቅ፣ በፊት የፈፀሙትን አሁንም ያደረጉትን በሚገባ እናስተምራቸዋለን።
ኤርትራውያን የትግራይን ህዝብ እንዲያውቅና ህይወቱን ሙሉ እንዲጠነቀቃቸው እናስተምረዋለን።"
በማለት ገልፀዋል፣ በአሳዛኝ መልኩ።
ይህንና ይሄን የመሳሰሉ ከኤርትራውያን የሚሰነዘሩ ዘለፋዎችም ብዙዎችን የሚያሳዝንና ቀጣዩን የሰላም ጊዜ የሚያጨልም እንደሆነ ይገመታል።
ከፊያሜታ ሰኔ 17 ቀን 1990
የፊያሜታ መልዕክት
የሻዕቢያን ሠርጐ ገቦች ጥቃት ለመግታት የመላው ሕዝብ ቁጥጥር ወሳኝ ይሆናል (ከወታደራዊ ሳይንስ ትንታኔ አንፃር)
ሰርጐ ገቦች የአንዱን አገር ብሔራዊ ድንበር ተሻግረው ወደ ሌላ አገር የሚገቡ ዓላማቸው ባለው መንግሥት ላይ ሽብርና አለመተማመንን ለማስነሳት፣ ወታደራዊ ፖለቲካዊ ኢኮኖሚያዊና የሕብረተሰብን መረጃዎች ለመሰብሰብ፣ የሕዝቡን ብሶትና ጥያቄዎች በመሰብሰብ ፕሮፓጋንዳ ለማሰራጨት በወታደራዊና በሲቪል ሰፈሮች በመገናኛዎችና በልዩ ልዩ የኢኮኖሚ ተቋማት ላይ አደጋ ለመጣልና እንዲሁም የአፈናና የግድያ ተግባሮችን መፈፀም ነው።
ከውጪ ወደ አገር ውስጥ የሚገቡ ሰርጐ ገቦች የሚጠቀሙባቸው መግቢያዎች የጐሳዎቻቸውን መኖርያ አካባቢ ነው።
ድርጊታቸውን ከመፈፀማቸው በፊት ገብተው የሚሰምጡትም ጐሳዎቻቸው መሃል ነው።
ከዚህ በላይ ለመግለፅ እንደተሞከረው መጠነ ሰፊ ግዳጅ ያለውን የሰርጐ ገብ ቡድን አሁን በድንበር የውጊያ ግንባር ከኢትዮጵያ ሠራዊት ጋር ተፋጦ የሚገኘው የኤርትራ ሠራዊት ወደፊት መግፋት ባለመቻሉ በአማራጭ ወደ መሃል ኢትዮጵያ በመስረግ የጥፋት ተልዕኮውን ሊቀጥል እንደሚችል ተገምቶ የሚልካቸው ቡድኖች የጥፋት ተልዕኮውን ከግብ እንዳያደርሱ መላው ሕዝብ በከተማም ሆነ በገጠር በተጠንቀቅ መጠበቅ ይኖርበታል።
የሻዕቢያ መሪዎች በቅርቡ ዬኦነጌ ከሃዲ ቡድን ስለገባላቸውና ኬ ኦብነጌ ም ቡድን ጋር በመሪዎች ደረጃ ግንኙነት ፈጥረዋል የሚል መረጃ ስላለ በነዚህ ጀሌዎች ተጠቅሞ በተለይም በኦሮሚኛ ተናጋሪው ሕዝብ ውስጥ ሰርጐ በመግባት የጥፋት ተልዕኮውን እንዳይፈፅም በገጠርም ሆነ በከተማ ሕዝቡ ሊለያቸው በመቻል ቁጥጥር ሊያደርግባቸው ይገባል።
ሰርጐ ገቦች ተልዕኳቸውን ለመፈፀም በሚሰማሩባቸው ጊዜ በሕብረተሰቡ በቀላሉ የሚለዩባቸው ደካማ ጐኖች ስላላቸው በቀበሌም ሆነ በወረዳ በገጠርም ሆነ በከተማ እነሱን የሚከታተል የአካባቢው ተቆጣጣሪ ቢመደብ በቀላሉ በቁጥጥር ስር በማዋል ጥፋት እንዳይደርስ ማድረግ ይቻላል።
ሰርጐ ገቦች በዋናነት የሚለዩባቸው የሚከተሉት ደካማ ጐኖቻቸው ናቸው።
* ብዙውን ጊዜ ሰርጐዎች በልብሳቸው በአጠቃላይ ገፅታቸው በቋንቋቸው ወይም በአነጋገር ዘይቤያቸው ብዙውን ጊዜ ይታወቃሉ።
ከዚህም ሌላ በእያንዳንዱ ሰርጐ ገብ የመልክ፣ የአለባበስ ጠባይና የአበላል፣ የአረማመድ ሁኔታዎች ላይ የተወሰኑ ልዩነቶች ስለሚከሰቱ የአካባቢው ነዋሪ ወይም የጥበቃ ቡድን ልብ በማለት ከተከታተለ ሊደርስባቸው ይችላል።
* በገጠሩ አካባቢ ሲያልፉ የእግር ዱካ ምልክት ስለሚተዉ እንግዳ ሰው በዚያ አካባቢ ማለፉን ይጠቁማል።
አሸዋማ በሆኑ አካባቢዎችም እንዲሁ ዱካቸው ይከሰታል።
* ሰርጐ ገቦች በጠላት ሕዝብ ውስጥ ሳይሸማቀቁ ሳይገላመጡ ማለፍ አይቻላቸወም።
ምን የሰለጠኑ ቢሆኑ የሚፈፅሙት የሽምቅ ተግባር በመሆኑ ፍርሃት ያድርባቸዋል።
ይህ ስጋታቸው ፊታቸው ላይ ስለሚነበብ ጥሩ ክትትል ላደረገ ይገለጣሉ።
* የአደጋ ተግባር የሚፈፅሙ ሰርጐዎች የሚነቃነቁት በምሽት ጊዜ ስለሆነ ባልታሰበ ጊዜ የሰዓት እላፊ በማወጅ ፍተሻ ማካሄድ ሊከስታቸው ይቻላል።
ሰርጐ ገቦች ግዳጃቸውን ለመፈፀም በሕዝቡ ውስጥ መታቀፍ አለባቸው።
የሕዝብ ድጋፍ ከሌላቸው ሰርጐዎች ከባህር የወጣ አሳ ይሆናሉ።
ስለዚህ ሕዝብና መንግሥት እጅና ጓንት ሆነው ከሰሩ ሰርጐ ገቦች ተልዕኳቸውን መፈፀም አይችሉምና የጦሩ የፖሊሱ የቀበሌው፣ የገበሬው ማህበርና ግለሰብ ነዋሪዎች በመተባበርና ግንኙነት በመፍጠር ቢሰሩ የሻዕቢያን ቅጥረኞች ዓላማ ማክሸፍ ይቻላልና ተባብረን እንጠብቃቸው።
ከፊያሜታ ሐምሌ 3 ቀን 1990
አቡነ ገብሬል ከሰው እንዳይገናኙ ተከለከሉ
ብጹዕ አቡነ ገብሬል የቅዱስ ሲኖዶስ አባልና የምዕራብ ሸዋ ሀገረ ስብከት ሊቀጰጳስ በከፍተኛ ደረጃ ተቃውሞ እየደረሰባቸው ያሉት ፓትርያርክ ጳውሎስ «ይቅር ባይ ሆነው ከእግዚአብሔርና ከምዕመናን ጋር እንዲታረቁና በእጃቸው ያደረጉትን የሲኖዶስ ሥልጣን እንዲመልሱ» መንፈሳዊ ጥሪ በማቅረባቸው ከመስከረም 23 ቀን 1990 ዓ.ም ጀምሮ ምግብ ከውጭ እንዳይገባላቸው ከዘመዶቻቸውና ከባለጉዳይም ጋር እንዳይገናኙ ማዕቀብ የተደረገባቸው መሆኑን ውስጥ አዋቂ ምንጮች አስታወቁ አቡኑ መስከረም 22 ቀን 1990 ዓ.ም ለንባብ በበቃው መብሩክ ጋዜጣ 2ኛ ዓመት ቁጥር 52/104 ላይ ያቀረቡት ይኸው ባለ6 ገጽ የእርቅ ጥሪ የኢትዮጵያ ኦርቶዶክስ ቤተክርስቲያንን አጠቃላይ ችግር የዳሰሰና ባለሰባት ነጥብ መፍትሔም የጠቆመ እንደነበር ምንጮቹ ጠቅሰዋል።
እነዚህም፦
1. ቅዱስነትዎ ያለ በደል ታስረው እንደነበረ አስታውሰው በእርስዎ ግፊት ታሰርን የሚሉትን ለመንግሥት ነግረው እንዲፈቱ ቢያደርጉ፣
2. ቅዱስነትዎ ያለምንም በደል በ1974 ዓ.ም ከሥራ ታግደውና ጡረታ ወጥተው እንደነበር በማስታወስ ከጠቅላይ ቤተክህነትና ከየቤተክርስቲያኑ ያለፍትህ ከሥራ የተባረሩትን ሊቃውንት፣ ካህናትንና ሠራተኞችን በርህራሄ መንፈስ ወደ ሥራቸው እንዲመለሱ ቢያደርጉ፣
3. በአገር አቀፍና በዓለም አቀፍ ደረጃ ቤተክርስቲያናችንን በእጅጉ ያስነቀፈ ከሁለት ዓመት በፊት በሁለት ቋንቋ የታተመው የሃይማኖትና የቀኖና መጽሐፍ በእንግሊዝኛው ክፍል በገጽ 15 «እግዚአብሔር በመለኮትና በባህርይ ሦስት ነው» ተብሎ ተጽፎ መውጣት ብዙ ውግዘትን ያስከተለ በመሆኑ በአስቸኳይ ይታረም፤ ታርሞ ከሆነ ደግሞ በቂ ማብራሪያ በሬዲዮ በቴሌቪዥንና በጋዜጣ ይነገር።
ቀደም ብሎ የታተመው መጽሐፍም ይሰብሰብ፣
4. ሚያዝያ 30 ቀን 1988 ዓ.ም የጸደቀው የሲኖዶስ ሕግ፣ በምዕራፍ 8፣ በአንቀጽ 23 ላይ ያለው የቅዱስ ሲኖዶስን መብት የገፈፈ፣ የመንፈስ ቅዱስን ሥልጣን የተጋፋ ሥርዋጽ ሕግ በምልዓተ ጉባዔ ውሳኔ እንዲሰረዝና ቅዱስነትዎም በእጅ ያደረጉትን የሲኖዶስ ሥልጣን ለሲኖዶስ ይመልሱ፣
5. የሊቃነ ጳጳሳቱን፣ የሊቃውንቱን፣ የካህናቱንና የዲያቆናቱን እንዲሁም የምዕመናኑን መብት መጠበቁን በበላይነት የሚመለከትና የሚቆጣጠር የቅዱስ ሲኖዶስ ጽ/ቤት ይከፈት፣
6. በሐዋርያት ሕግ መሠረት ቤተክርስቲያንን በበላይነት የሚመራ፣ ፓትርያርኩም ከአምባገነን ሥልጣን ተላቅቆ በሐዋርያትና በአበው ሕግና ሥርዓት መሠረት በቅዱስ ሲኖዶስ ተወስኖ የተሰጠውን የሥራ ድርሻ ብቻ እንዲሠራ የሚያደርግ አዲስ የሲኖዶስ ሕግ እንዲረቀቅና ብሎም እንዲጸድቅ በምላተ ጉባዔ አርቃቂ ኮሚቴ ይቋቋም፣
7. አምስት ዓመት ሙሉ ቤተክርስቲያናችንን ያስነቀፉ መጥፎ ድርጊቶች እንዳይደገሙ፣ የልዩ ልዩ ጋዜጣ አንባቢዎችም መሳቂያ የሆንንበት መጥፎ ጊዜ እንዲያበቃ የሰላምና የእርቅ ዓቢይ ጉባዔ ይደረግ።
በዚያ ጉባዔ እንወቃቀስ፣ እንነጋገር፣ እንታረቅ።
ይህንንም ለማድረግ እግዚአብሔር ይርዳን አሜን» የሚሉ ነበሩ።
እንደሌሎቹ ጳጳሳት መኖሪያቸውንና ቢሮአቸውን በጠቅላይ ቤተክህነት ያደረጉት አቡነ ገብሬል በዚህ ጥሪያቸው ማግስት ከአርብ ከሰዓት በኋላ ጀምሮ ምሳና ራት ተከልክለውና ባለጉዳይም እንዳይገናኛቸው ከበር ላይ በሚገኙ የጥበቃ ሠራተኞች እገዳ እንደተጣለባቸው የጠቀሱት እነዚሁ ምንጮች ቅዳሜ ዕለትም በቅርብ ይረዳቸው የነበረ ዲያቆን እሳቸው ዘንድ እንዳይገባ መከልከሉን አስረድተዋል።
አቡነ ገብሬል ባለፈው ዓመት ጥር ወር ላይም በጠቅላይ ቤተክህነት ተደርጐ የነበረው ጉባዔ ሂደት ከቤተክርስቲያኒቱ መንፈሳዊ ተልዕኮ ውጭ ነው ብለው ጉባዔውን ረግጠው በመውጣታቸው ላንድ ወር ያህል ከሰው ጋር እንዳይገናኙ ተመሳሳይ ማዕቀብ ተደርጐባቸው እንደነበር ታውቋል።
በወቅቱ አቡነ ገብሬል ሁኔታው የማይሻሻልላቸው ከሆን ከግቢው እንደሚወጡ ለፓትርያርኩ በደብዳቤ በማሳወቃቸው እገዳው እንደተነሳላቸው ተመልክቷል።
አቡነ ገብሬል ምግብ ከውጭ እንዳይገባላቸው ታግዶ ከባለጉዳዮች እነዳይገናኙ መደረጉ ሰባዊ መብታቸውን የሚዳፈርና ከቤተክርስቲያኒቱ ቀኖና ውጭም እንደሆነ የገለጡት እነዚሁ ምንጮች በእኝህ መንፈሳዊ አባት ላይ በስውር የተላለፈው ማዕቀብ እንዲነሳ ምዕመናንና የሰባዊ መብት ተሟጋች ድርጅቶች የየበኩላቸውን ግፊት እንዲያደርጉ ጥሪ አቅርበዋል።
ከጦቢያ መስከረም 29 ቀን 1990
በኤርትራ በሁለት የተመድ ተሽከርካሪዎች ላይ የፈንጂ አደጋ ደረሰ
በተባበሩት መንግሥታት የኢትዮጵያና የኤርትራ ሰላም ተልዕኮ (አንሚ) ውስጥ የካናዳ የሰላም ልዑኮች ንብረት የሆኑ መኪኖች በፆረና ኤርትራ በፈንጂ ተመቱ።
የመጀመሪያው የፈንጂ አደጋ በመጋቢት 4 ከቀኑ 8:10 ሁለተኛው አደጋ ትናንት ከሰዓት በኋላ ተከስቷል።
በአደጋው የተጎዳ ሰው ባይኖርም በሁለቱ መኪኖች ላይ መጠነኛ ጉዳይ ደርሷል።
አደጋዎቹ የደረሱት መኪኖቹ የአካባቢው መንገዶች ከፈንጂ ነፃ እንደሆኑ ለማወቅ በሚመረምሩበት ወቅት ነበር።
የአንሚ ኃይል የበላይ አዛዥ ሜጄር ጄኔራል ፓርቲክ ካመርት እንደአጋጣሚ ሆኖ በጣም አሳዛኝ ሁኔታ ባይከሰትም አደጋዎቹ ከሁለቱም አገሮች የፈንጂ መረጃ ማግኘት ምን ያህል አስፈላጊ እንደሆነ የሚያሳይ መሆኑን አስረግጠው ተናግረዋል።
አያይዘውም የፈንጂ መረጃዎቹ የሰላም አስከባሪዎቹን ለመጠበቅ ብቻ ሳይሆን የጊዜያዊ ደህንነት ቀጠናው በሚመሰረትበት ወቅት ወደየአገሮቻቸው ለሚመለሱት ተፈናቃይ ወገኖች ደህንነት ለማረጋገጥ አስፈላጊ መሆኑን ገልጸዋል።
የሁለቱን ሀገሮች ጦ የሚለያየውን የደህንነት ቀጣና ለመመስረትና ለመቆጣጠር እንዲሁም ተፈናቃይ ነዋሪዎችን መመለስ እንዲቻል ለማመቻቸት መንገዶች ከፈንጂ መጽዳት አለባቸው።
ተልዕኮው በሚገኝባቸው ቦታዎች ላይ የአንሚ የስሎቫክና የባንግላዴሽ የፈንጂ አምካኝ ቡድኖች የፈንጂ የማጽዳት ተግባር እያከናወኑ ነው።
በተጨማሪም የአንሚ የፈንጂ ማምከን ሥራ ማዕከል ፈንጂ አምካኞቹን በማሰልጠንና አስፈላጊውን መረጃ በማስተላለፍ ላይ ይገኛል።
የሁለቱን አደጋዎች መንስዔ ለማወቅ ተጨማሪ ምርመራ በመደረግ ላይ ነው።
ከአዲስ ዘመን መጋቢት 7 ቀን 1993
ርዕሰ አንቀጽ፦
የብሔራዊ እርቅ ዋጋና ፋይዳ
በአገራችን ሀሳብን በጥሞና ተወያይቶ፣ ልዩነትን በመቻቻል መፍታት ወይም ላለመስማማት መስማማት አልተለመደም።
ተፈጥሮአችን ነው ማለት ባይቻልም በባህላችን ኋላቀርነት ምክንያት መሸነፍን በፀጋ መቀበል አልለመደብንም።
ከሁለት ግለሰቦች ጀምሮ በሀሳብ ልዩነት የተነሳ ለመቧቀስ ቅድሚያ የምንሰጠው ሆኗል።
ይህ አካሄድ ከግለሰብ እስከ ፖለቲካ ድርጅቶች የዘለቀ የአስተሳሰባችን ጥቁር ነጥብ ነው ማለት ይቻላል።
ይህም በመሆኑ የጠመንጃን ባህልና ድህነትን ታቅፈን ዝንተ ዓለም እንንፋቀቃለን።
በግለሰቦች፣ በማኅበረሰቦች፣ በአገሮች፣ በፖለቲካ ፓርቲዎች መካከል የሀሳብ ልዩነት ያለ ነው።
እኛ ስናደርገው እንደኖርነውና አሁንም አዝማሚያችን እንደሚያመለክተው በእነዚህ ማኅበራዊ ኃይሎች መካከል ያለው ቅራኔ በኃይል ይፈታ ቢባል ዓለም ምን ዓይነት ትርምስምስ ሁኔታ ውስጥ እንደምትገባ መገመት አያዳግትም።
ከእንደዚህ ያለው ምስቅልቅል ሁኔታ ውስጥ እንዳንገባ ነው በአገራችንም የግጭት በር መዘጋት አለበት የምንለው።
የፖለቲካ ልዩነቶቻችን በተቻችሎ መኖርና በብሔራዊ እርቅ መንፈስ መፈታት አለባቸው የሚል ሀሳብ የምናራምደው።
በዚህ ደግሞ አትራፊዎች እንጂ ተጐጂዎች አይደለንም።
ልዩነትን በግጭትና በጠመንጃ የመፍታት ባህላችን በእጅጉ ጐድቶናል።
በተለይ በአንድ አገር ልጆች መካከል የሚካሄድ ግጭት የሚበላው የአገሪቱን ሀብት ብቻ አይደለም።
በጊዜ ሂደት የተገነቡ የዕድገት ውጤቶችን ብቻም አይደለም።
በሕብረተሰብ ግንባታና አገር ልማት ቀዳሚ ሚና ያለው ወጣትና አምራች ኃይልም በጦርነት ይመሽካል።
በሰላም መታጣት የዜጐች የመኖር ተስፋ ይጨልማል።
ከድህነት ወደባሰ ድህነት እንዘቅጣለን
ይህን አካሄድና ያስከተለውንም ጥፋት ባለፉት ሰላሣ ዓመታት በዓይናችን አይተነዋል።
አልፈንበታልም።
የአገር አንድነትን ለማስጠበቅ የተከፈለው መስዋዕትነት አንድ ትውልድ ለሚኖርባት አገሩ የሚከፍለው ዋጋ ነው ብንል እንኳ በፖለቲካ ልዩነቶች ምክንያት የጠፋው የአገሪቱ ልጆች ሕይወት የትና የት ነው።
ቀይና ነጭ ሽብር በተባለው የአገራችን አስከፊ ክስተት የጠፋው አንድ ትውልድ ነው።
ይህ ትውልድ ደግሞ ወጣት፣ አምራችና ባለጉልበት ብቻ ሳይሆን በግንዛቤው የላቀ፣ «ይህ ለምን ይሆናል?
» ብሎ የሚጠይቅ፣ ለዴሞክራሲያዊ ባህል መጐልበት ሠፊ አስተዋጾ ማበርከት የሚችል ባለብሩህ አእምሮ ነበር።
በዚሁ በነጭና በቀይ ሽብር ዳፋ ዛሬ ከዚሁ ከተማረውና ነቃ ከተባለው ወገን የሆኑ ሺ በሺዎች እስር ቤት ናቸው።
ዛሬም፣ ነገም መጠያየቃችን ይቀጥል ከተባለ የጦር መሣሪያ አንስተው የአገሪቱን አንድነት ያፈረሱ፣ የጐሣ ፖለቲካ ምዕራፍ ከፍተው ሕዝብ ያፋጁ፣ ለሥልጣናቸው ሲሉ ተቀናቃኞቻቸውንና የትግል ጓዶቻቸውን በየጫካው ሲደፉ የኖሩ፣ በጠራራ ፀሐይ ሰዎችን ሲያስገድሉና ሲገድሉ የነበሩት ሁሉ መጠየቅ ሊኖርባቸው ነው።
የትናንቱ ጥፋት ለዛሬው ቡራኬ አይሰጥም።
ይልቁንም የዛሬዎቹ ገዥዎች ከጅምሩ እንዳሉን የቀይ ሽብር ወንጀለኞች የሚጠየቁት ዳግመኛ በዚህች አገር የማንም ዜጋ ነፍስ ያለ ሕጋዊ ሥርዓት እንዳታልፍ ለትምህርት ሰጭነቱ ነበር።
ዛሬ እነዚህ ሰዎች ይህንን ቃል የሚደግሙበት አንደበት የላቸውም።
የበደኖን፣የወተርን፣ የአረካን፣ የመስጊድን፣ የዩኒቨርሲቲን፣ የአደባባይ ኢየሱስን ጨፍጫፊዎች፣ የአሰፋ ማሩን ረሻኞች ለፍርድ አላቀረቡም።
በአገሪቱ ብሔራዊ ዕርቅ ይስፈን ስንል ተራ ነፍሰ ገዳዮች አይጠየቁ አለማለታችን እንደሆነ ግንዛቤ ሊያገኝ ይገባዋል።
ቢያንስ ግን ተጨማሪ ጥፋት ከመከተሉ በፊት በፖለቲካ ኃይሎች መካከል ያለው ፍጥጫ ረግቦ ለመነጋገር ዕድሉ ይኑር፣ በሩ ይከፈት ማለታችን ነው።
በመክፈቻ ዜናችን እንደተዘገበው በአገራችን የፖለቲካው አየር በቅራኔዎች ተወጥሯል።
በመሪዎችና በተመሪዎች፣ በመሪዎች በራሳቸው ውስጥ፣ በመሪ የፖለቲካ ድርጅቱና በተቃዋሚ ኃይሎች መካከል የፈጠጠ ቅራኔ አለ።
በብዙ አካባቢዎችም ቅራኔው ወደ ወታደራዊ ግጭት እየተሸጋገረ መሆኑ ይታወቃል።
ወደተጨማሪ ጥፋት እያመራን ነው ማለት ነው።
ከማንም በላይ ዛሬ ለብሔራዊ እርቅና ለመቻቻል ፖለቲካ ሌት ተቀን መሥራት ያለበት በሥልጣን ላይ ያለው መንግሥት፣ የመንግሥቱ ዋልታ የሆነው የፖለቲካ ድርጅትና መላ አባላቱ ናቸው።
ለዚህ ምክንያት አለው።
ይህ መንግሥትና ደጋፊዎቹ ሠላማዊ የሥልጣን ሽግግርን ማምጣትና ማስለመድም አለባቸው።
ይህ ሳይሆን ቀርቶ ችግር ቢከተል የመጀመሪያ ተጐጂዎች እነሱ ናቸው።
በኃይል መሸነፍ የሚያመጣውን ጣጣ ባለፈው ሥርዓት ሰዎች ያዩት ይመስለናል።
እንደመንግሥትነታቸው የኅብረተሰቡን ሰላም በኃይል ሳይሆን በሥልት የመጠበቅ ኃላፊነትም አለባቸው።
ብሔራዊ ዕርቅን አስፈላጊ የሚያደርገው ሌላው ምክንያት ኋላቀርነታችንና ተባብረን ድህነትን የመርታት አስፈላጊነት ብቻም አይደለም።
እንደሚታወቀው የወቅቱ ፖለቲካ ምህዋር (ማዕከላዊ መሽከርከሪያ) የትግራይን ሕዝብ ብሶት ይዤ ተነስቻለሁ የሚለው ሕወሀት ነው።
ቡድኑ የመላው የትግራይ ሕዝብ ድጋፍ ያለው መሆኑ አጠራጣሪ ቢሆንም ከጅምሩ ባነሳው ጠባብ ስሜት መነሻነት ባለፉት ስድስት ዓመታት የትግርኛ ተናጋሪዎች የበላይነት በጉልህ በመታየቱ «እኛ - እነሱ» የሚል፣ ሕዝብ በሁለት ዐቢይ ጐራ የመከፈል (ሞቌቆሶብቃቲሶቨቃቌቋ) አደገኛ አዝማሚያ ተፈጥሯል።
ይህ ለቀጣዩ ትውልድ የሚተርፍ አደገኛ አካሄድ ነው።
ስለዚህ በጥቂቶች አራማጅነት የተረጨብን በሽታ በትግራይ ሕዝብ ትግል፣ የኃላፊነት ስሜት ባላቸው የሕወሀት አመራር አባላት፣ በመላው ተቃዋሚ ኃይሎችና በእርዳታ ሠጭ አገሮች የጋራ ጥረት በአጭሩ ሊቀጭ ይገባል።
የብሔራዊ ዕርቅ ዋጋና ፋይዳ በጉልህ የሚታየውም ያን ጊዜ ነው።
ከጦቢያ መስከረም 15 ቀን 1990
የኢህአዴግ ማዕከላዊ ምክር ቤት መደበኛ ስብሰባ ዛሬ ይጀመራል
የኢህአዴግ ማዕከላዊ ምክር ቤት መደበኛ ስብሰባውን ዛሬ ሰኔ 11 ቀን 1993 ዓ.ም እንደሚጀምር የግንባሩ ጽ/ቤት አስታወቀ።
ጽ/ቤቱ ባወጣው መግለጫ እንዳመለከተው በዛሬው ዕለት በሚጀመረው የምክር ቤቱ ስብሰባ ግንባሩና አባል ድርጅቶቹ ባለፉት አስር ዓመታት የተጓዙበትን ሂደት በዝርዝር ይገመግማል።
በምክር ቤቱ ስብሰባ ላይ የደኢህዴግ፣ የብአዴን፣ የህወሓትና የኦህዴድ የምክር ቤት ተወካዮችና የድርጅቱ የማዕከላዊ ኮሚቴ አባላት እንደሚሳተፉ መግለጫው አስታውቋል።
በተጨማሪም በእያንዳንዱ ድርጅት ካድሬዎች የተወከሉ አባላትም በምክር ቤቱ መድረክ በተጋባዥነት እንዲሳተፉ መደረጉን ገልጿል።
ምክር ቤቱ በዛሬው ዕለት በሚጀምረው ግምገማ ላይ በየደረጃው የሚደርስባቸውን መደምደሚያዎች በየወቅቱ ለህዝብ ይፋ እንደሚያደርግ አመልክቷል።
ከአዲስ ዘመን ሰኔ 11 ቀን 1993
የኢትዮጵያ የመዐሕድና የፕሮፌሰር አስራት ተቆርቋሪ ወገኖች ቦርድ ሶስተኛ ጉባኤ የአቋም መግለጫና ውሳኔ
እኛ በመዐሕድ በተለያየ የኃላፊነት ደረጃ የምንገኝ የኢትዮጵያ የመዐሕድና የፕሮፌሰር አስራት ተቆርቋሪ ወገኖች ዛሬ ጥቅምት 13 ቀን 1992 ዓ.ም በአዲስ አበባ ግራር ሆቴል በተደረገው ጉባኤ የቦርዱ ስራ አስፈፃሚ ኮሚቴ ሪፖርት ካደመጠና በጥልቀትና በስፋት ከመረመረ በኋላ በአንድ ድምፅ የሚከተሉትን ውሳኔዎች ወስነዋል።
1ኛ ድርጅታችን መዐሕድን በተመለከተ
1.1 ጉባኤው ከቀረበለት ሪፖርት የድርጅታችን መሪ ክቡር ፕሮፌሰር አስራት ወልደየስ ከዚህ አለም በሞት ከተለዩ በኋላ ማ/ኮሚቴው በአስቸኳይ ብሄራዊ ሸንጎ ጠርቶ መሪውን ሳይተካ በመቅረቱ ድርጅቱ መሪ አልባ መሆኑን ተገንዝቧል።
ስለዚህም በፓርቲው መርህ መሰረት እስከ ዛሬ በመዐሕድ ውስጥ ሲሰሩ የቆዩት ተግባራት ሁሉ ህገ ወጥ መሆኑን ተረድቷል።
1.2 የቦርዱ ስራ አስፈፃሚ ኮሚቴ ሁለተኛ ጉባኤዎች ከተካሄደበት ከግንቦት 1 ቀን 1991 ጀምሮ የመሪያችንን የቀብር ስነስራት በድምቀት እንዲፈፀም ከተደረገው ጥረት ጀምሮ በምትካቸው ብቃትና ጥራት ያለው መሪ ለመተካትና የድርጅቱ ደካማና ጠንካራ ጎን ገምግሞ የማስተካከያ እርምጃ ለመውሰድ የሚያስችለውን ብሄራዊ ሸንጎ እንዲጠራ ያደረገውን ያላሰለሰ ጥረት ከዚሁ ሪፖርት ግንዛቤ ወስዷል።
1.3 ጉባኤው በተጨማሪም የተቆርቋሪ ወገኖችን ለማጠናከር በውጭ ግንኙነት፣ በድርጅቱ፣ በህዝብ ግንኙነት ዘርፍ ያደረገውን ጥረት በጥልቀትና በስፋት ተመልክቷል።
1.4 በመጨረሻም የቀረበው ሪፖርት የሀገራችንን ሁኔታና ድርጅታችንን መዐሕድ ያሉበትን ሁኔታ ተንትኖ ለበለጠ ትግል ያደረገውን ጥሪ ይህ ጉባኤ ከልብ ተገንዝቧል።
ስለዚህም /1/ ጉባኤው የስራ አስፈፃሚ ኮሚቴው ያቀረበውን የስራ ክንውን ሪፖርት እያደነቀ ሪፖርቱን በሙሉ ድምፅ አፅድቆ በሰነድነት እንዲቀመጥ ወስኗል።
2ኛ የቀኝ አዝማች ነቅዐጥበብና አፍራሽ አመራርን በተመለከተ
2.1 የቀኝ አዝማች ነቅዐጥበብ በቀለ አመራር ከ 1986 ዓ.ም ጀምሮ የድርጅቱ ጠንካራና ተቆርቋሪ አባላት በመበተን፣ መዋቅሮችን በማፈራረስ ተግባር ላይ በቀጣይነት መሰማራታቸውን ጉባኤው በመገንዘቡ።
2.2 በተጨማሪም በማይለካ ድካምና ጥረት የተቋቋመውን የድርጅቱን ቀስቃሽ ኃይል የሆነውን የሞረሽ ኪነት ቡድን በቅርቡ መበተናቸው ጉባኤው በሀዘን በመረዱቱ።
2.3 በአዲስ አበባ ካውንስል ውስጥና በማእከላዊ ኮሚቴ ሳይቀር የወያኔ አቀንቃኞችን በአመራር ላይ በማስቀመጥ ድርጅቱን ለማፈራረስ እያመቻቹ መሆናቸውን ግንዛቤ ውስጥ በማስገባት።
2.4 ለድርጅቱ ከልዩ ልዩ ምንጭ የተገኘውን ገቢ ከፋይናንስ ደንብና መመሪያ ውጪ በመጠቀማቸው በገለልተኛ የሂሳብ መርማሪዎች/ኦዲት/ እንዲመረመር አሻፈረኝ ማለታቸውን በመረዱት።
2.5 በድርጅቱ መተዱደሪያ ደንብ አንቀፅ 2.12 መሰረት በመላው አባላትና አካለት የተጠየቀውን በተለይም ክቡር ፕሮፌሰር አስራት ወልደየስ ከዚህ አለም በሞት ከተለዩ በኋላ የተጠናከረው የብሄራዊ ሸንጎ ጥሪ ችላ በማለታቸው አባላት እንዱይመረጥ በመከላከል እራሳቸውን በፓርቲው ስልጣን ላይ ለማቆየት ከፍተኛ መሰናክል መሆናቸውን በመገንዘብ።
2.6 ድርጅታችን መዐሕድ ከተቋቋመ ጀምሮ የጀርባ አጥንት በመሆን በፋይናንስ፣ በማቴሪያል፣ በዲፕሎማሲና በድርጅታዊ ስራ ምትክ የማይገኝለት ከፍተኛ አስተዋፅኦ በማድረግ ላይ ያሉትን ድጋፍ ሰጭ ኮሚቴዎችን በማፈራስና በከፍተኛ አመራር ላይ ያሉትን እውቅ መሪያችን ላይ በማጥፋት ስደተኛውን ከኑሮው ለማፈናቀል ለእየመንግስታቱ የሞትን ደብዱቤ በምሬትና በከፍተኛ ሀዘን ተመልክቶ
1ኛ የቀኝ አዝማች ከስነስርዓት የወጣ አመራር በአንድ ድምፅ በማውገዝ ብሄራዊ ሸንጎው ተጠርቶ እስኪወሰን ድረስ በመዐሕድ ያላቸውን አመራር እውቅና አንስቷል።
ስለሆነም በፓርቲው ስም የሚፈፀሙት ማንኛውም እንቅስቃሴ ህጋዊነት እንዱይኖረው
2ኛ ከእርሳቸውም ጋር የዚህ አፍራሽ ተግባር ተሰልፈው የቅርብ ተባባሪዎቻቸው የሆኑት በተለይም
1ኛ አድማሱ መከተ
2ኛ ሳህሌ ሰይፉ
በድርጅቱ ውስጥ እየፈፀሙ ያሉትን አፍራሽ አሰራር ለማስቆም ይቻል ዘንድ ከማንኛውም የፓርቲው ተግባራት እንዲታገዱና ለብሄራዊ ሸንጎ ፍርድ እንዲቀርቡ ወስኗል።
3ኛ የመዐሕድ ህጋዊ ህልውና እንዲጠበቅና በህዝብ ዘንድ የነበረው ከበርቴና ተቀባይነት እንደገና እንዲረጋገጥ የተቆርቋሪዎች ስራ አስፈፃሚ ኮሚቴ በስፋት አባላትና ደጋፊዎች ተከታዮችን አጠቃላይ ህዝባዊ ስብሰባን ጠርቶ ስለ ሸንጎው መሰብሰብ ውሳኔ እንዲሰጥ ወስኗል።
4ኛ በኢትዮጵያ ታሪካዊ ጠላቶች አደፋፋሪነት በኢትዮጵያ ላይ የተጀመረው ሀገሪቱን የማፈራረስ ዘመቻ በአስቸኳይ ቆሞ ህዝቡ አንድነቱን የሚያጠናክርበት ዘዴ በስልጣን ላይ ያለው መንግስት አስፈላጊውን ጥረት ሁሉ እንዲያደርግ እየጠበቀ እስከ ዛሬ የደረሰውን የህዝብ እልቂት ተጠያቂው ወራሪው የሻዕቢያ ቡድን መሆኑን ጉባኤው ተገንዝቧል።
5ኛ በሪፖርቱ ላይ እንደተገለፀው በድርጅት በህዝብ ግንኙነትና በውጪ ግንኙነት የሚደረገው ጥረት ተጠናክሮ እንዲቀጥል ጉባኤው ወስኗል።
የኢትዮጵያ የመዐሕድና የፕሮፌሰር አስራት ተቆርቋሪ ወገኖች
ጥቅምት 13 ቀን 1992 ዓ.ም
አዲስ አበባ
«ሁሴን አይዲድ የሚጠብቃቸው ሞት ነው»
ሃይላቸው ክፉኛ ተመልክቷል
በሶማሊያ ካሉት ቀንደኛ የጦር አበጋዞች በቀዱሚነት ከሚጠሩት አንዱ የነበሩት ሁሴን አይዲድ በአሁኑ ጊዜ ሃይላቸው ተዱክሞ ምንም ሊንቀሳቀሱ በማይችሉበት ደረጃ ላይ መሆናቸውን ምዕራባዊያን የፖለቲካ ተንታኞች ገለጡ።
ተንታኞቹ እንደገለጡት ሁሴን አይዲድ ሊዱከሙ የቻሉት ከተቀናቃኞቻቸው ጋር ባካሄዷቸው ተከታታይ ውጊያዎችና በጎሳቸው ውስጥ መከፋፈል መፈጠሩ መሆኑን አመልክተዋል።
አንድ ምዕራባዊ ዲፕሎማት እንደገለጡት ሁሴን ከእንግዲህ ወደ ቀድሞ ይዞታቸው ለመመለስ አቅሙ አይኖራቸውም ብለዋል።
ሌላ አንድ ምዕራባዊ መኮንን እንደገለጡት ደግሞ ሁሴን አይዲድ ለዚህ አሳዛኝ ውድቀት የበቁት በስህተት ላይ ስህተት በመፈጸማቸውና ከጎረቤቶታቸው ከኢትዮጵያ ጋር በመጋጨታቸው መሆኑን ጠቅሰው አይዲድ ከእንግዲህ የቀድሞዎቹን እስትራቴጂካዊ ቦታዎቻቸውን እንደገና ለመቆጣጠር ፍጹም ችሎታ የላቸው በሶማሊያ ሰው እስኪሞት ድረስ መፍጨርጨርሩ አይቀርም እንጂ ሁሴን አይዲድን ከእንግዲህ የሚጠብቃቸው ሞት ነው ማለታቸውን የጀርመን ሬዲዮ ዘግቧል።
በቅርቡ ግብፅ ሊቢያና ኤርትራ ተጉዘው የነበሩት አይዲድ በሁሉም ቦታዎች የተደረገላቸው አቀባበል የቀዘቀዘ እንደነበር የገለጠው የጀርመን ዘገባ «ሁሴን አይዲድን የሚበጃቸው ከኢትዮጵያ ጋር ሰላምን ከጎሳቸው ጋር መግባባትን መፍጠር ነው» ሲሉ የሊቢያው ጋዱፊ ምክር እንደሰጧቸው አስታውቋል።
ከፊያሜታ ኅዳር 14 ቀን 1992
ዲፕሎማሲያዊው ጥረት ወደ ፍራቻ ተቀየረ (?)
- አቶ ስዩም መስፍን በገና ዋዜማ የመጨረሻውን ማስጠንቀቂያ ሰጡ
- ኢሳያስ አፈወርቂ ሠራዊታቸውን ከባድሜና አካባቢው ንቅንቅ እንደማይል ለሕዝባቸው ገለፁ
የኢትዮጵያ የውጪ ጉዳይ ሚኒስትር አቶ ስዩም መስፍን በገና ዋዜማ ተቀማጭነታቸው አዲስ አበባ ለሆኑ የተለያዩ አገሮች ዲፕሎማቶች በወቅቱ የኤርትራና የኢትዮጵያ ጉዳይ ገለፃ አድርገዋል።
አቶ ስዩም መስፍን በሒልተን ሆቴል ያደረጉት ንግግር ከወትሮው ይልቅ ከረር ያለና ከዚህ በኋላ የመጨረሻውን የጦርነት አማራጭ እንደሚጠቀሙ የሚጠቁም ነው።
አቶ ስዩም መስፍን በዚሁ እለት መግለጫቸው በተለይ የአለም አቀፍ ማሕበረሰብ ሻዕቢያን እሽሩሩ በማለት እና በማባበል የሚያደርገውን ልመና ክፉኛ ነቅፈዋል።
ለዚህም ዋናው ችግር አለም አቀፍ ማህበረስብ አካፋን አካፋ ማለት ያለመቻሉ መሆኑን ገልፀዋል።
ይህም ሻዕቢያ በእብሪተኛነቱ እንዲቀጥል አድርጐታል፣ ብለዋል።
በኢትዮጵያ መንግሥት በኩል እየተወሰደ ያለው መጠን ያለፈ ትእግስት ደግሞ በሕዝቡና በሰራዊቱ በኩል ነቀፌታን ማትረፉ አልቀረም።
በተለይም በሻዕቢያ ወረራ ከዳር እስከ ዳር ሆ ብሎ የተነሣው ሠራዊት ቀስ በቀስ የውጊያ ሞራሉ እየቀነሰ እንዳይመጣ የብዙዎች ስጋት ሆኖል።
የሻዕቢያ ሬዲዮ ጣቢያም ባለፈው ሣምንት ባስተላለፋቸው ዜናዎች ሠራዊቱ ሞራሉ እየላሸቀ መምጣቱን በተደጋጋሚ ሲገልፅ ይደመጣል።
ከዚህም አልፎ ተርፎ ከሠራዊቱ አሉ የተባሉ ባለ ልዩ ልዩ ማዕረግ ወታደሮችን እያነጋገረ ይገኛል።
ይህ ሻዕቢያ ሆን ብሎ ለፕሮፖጋንዳ ጥቅም ሲባል የውሸት ቃለ መጠይቅ ይደረጋል የሚለው ተደጋጋሚ ትችት እንዳለ ሆኖ በተጨባጭ ግን በሞራል የተነሣሣውን ሠራዊት በተለሰነ ደረጃ ሊጐዳው እንደሚችል ብዙዎች ይስማሙበታል።
በአሁኑ ወቅት ከመጠን የለፈው ዲፕሎማሲያዊ ጥረትም ወደ ፍራቻ እንደይቀየር ነው የብዙዎች ስጋትማ።
የሃገር ሉአላዊነትን በማናቸውም ጊዜና ቦታ ማስከበር የግድ መሆኑ እየታወቀ ኢህአዴግ በሁኔታው እየተለሳለሰ መምጣቱ አግባብ አለመሆኑን የሚገልፁ ወገኖች ጨምረው እንደሚሉት በእነዚህ ጊዜያቶች ሁሉ ለሻዕቢያ ጊዜ መስጠት ማለት ይበልጥ በሰው ኃይልና በመሣሪያ እንዲጠናከሩ ማድረግ ማለት ነው።
ይህ ደግሞ በቀጣይ የሚኖረውን መሰዋዕትነት ከፍተኛ ያደርገዋል፣ በማለት ሃሣባቸውን ያቀርባሉ።
ይህ በእንዲህ እንዳለ የኤርትራው ፕሬዝዳንት አቶ ኢሳያስ አፈወርቂ የገናን በአል ምክንያት በማድረግ ለሕዝቡ እንደገለፁት ሠራዊታቸው ባድመንም ሆነ ሌሎች ይዞታዎችን እንደማይለቅ አሣውቀዋል።
ይህ ከሁለቱም ወገኖች በኩል ጠንከር ብሎ የማስፈራሪያ ቃላቶችን የመጠቀም ሁኔታ የተለመደ ሲሆን በተለይ በኤርትራው ፕሬዝዳንት በኩል የሚሰነዘሩት የእብሪት ቃላቶች እንደቀጠሉ ናቸው።
ያም ሆነ ይህ ግን ጦርነቱ የሚጀመርበት ቁርጠኛ ቀን ሣይታወቅና ኢትዮጵያም ሉአላዊነቷን ሳታስከብር ሰባት ወራት ተቆጥረዋል።
ሁኔታዎች ወዴት ሊያመሩ እንደሚችሉ በእርግጠኝነት ባይታወቅም እስካሁን በኢትዮጵያ በኩል ያለው መጠን ያለለፈ ትዕግስት ግን አነጋጋሪ ሆኗል።
ከፊያሜታ ታኅሣሥ 30 ቀን 1991
የኢትዮጵያን ቅዱሳን ታሪክ የሚያስተዋውቅ መጽሀፍ ለመጀመሪያ ጊዜ ተዘጋጀ
በኢትዮጵያ ውስጥ ያሉትን ታሪካዊ ቦታዎችን እና የቅዱሳን ታሪክ አንድ በአንድ የሚተርክ አዲስ መጽሀፍ መታተሙ ተገለፀ።
በኢትዮጵያ ኦርቶዶክስ ቤተ-ክርስቲያን ስር የታተመው ይኸው መጽሀፍ በመቶ የሚቆጠሩ ቅዱሳን ወንዶችንና ሴቶች የስም ዝርዝር ይዞ ወጥቷል።
የትውልድ ቦታቸውንና በእነሱ ስም ቤተ-ክርስቲያን የታነፀበት አካባቢ ሳይቀር የገለፀው መጽሀፍ የስራ መደባቸው በጠቅላይ ቤተ-ክህነት የሰባኬ ወንጌል ኃላፊ በሆኑት ሊቀብርሃናት መቆሬዎስ አረጋ በኩል የተዘጋጀመሆኑን ለማረጋገጥ ተችሏል።
መጽሀፉ እጅግ ለማመን የሚያስቸግር ነገሮችን አካቶ ይዟል።
ከፊያሜታ ኅዳር 14 ቀን 1992
ጄኒፈርና ሪፖርተር ተቃውሞ ገጠማቸው
በአፍቃሬ ወያኔነቷ የምትታወቀውና የዋሽንግተን ፖስት ጋዜጠኛ የነበረችው ጀኒፈር ፓርሜሌ ለሪፖርተር ጋዜጣ ከተባበሩት መንግሥታት የትምህርት፣ የሳይንስና የባህል ድርጅት (ዩኔስኮ) ድጋፍ ለማስገኘት የምታደርገውን ጥረት ኢሓፓ ተቃወመ።
ኢሓዴግ በመድበለ ፓርቲ ስም ተለጣፊ የፖለቲካ ድርጅቶችን እንዳቋቋመ ሁሉ ሪፖርተር ጋዜጣም በነፃ ፕሬስ መካከል የቆመ የኢሃዴግ የ«ትሮይ ፈረስ» ነው ያለው ኢሓፓ ለዩኔስኮ ጥቅምት 17 ቀን 1990 በፃፈው ደብዳቤ አፍቃሬ ወያኔ የሆነችው ጀኒፈር ፓርሜሌ ኢትዮጵያ ውስጥ በነበረችበት ጊዜ ሚዛናዊ ያልሆነ ዜና የማታቀርብና ለገዥው ፓርቲ የምታደላ እንደነበር ጠቅሶ አሁንም በነፃ ፕሬስ ስም ለሚንቀሳቀስውና በገዥው ፓርቲ ለሚደጐም ጋዜጣ ድጋፍ ለማሰባሰብ መሯሯጧ አቋሟን ግልፅ አድርጐታል ሲል ተችቷል
ኢሓፓ ለዩኔስኮ በጻፈው ደብዳቤ የሪፖርተር ጋዜጣ ዋና አዘጋጅ አቶ አማረ አረጋዊ የገዥው ፓርቲ የህወሀት አባል፣ የዚሁ መንግሥትም ትልቅ ባለስልጣን የነበሩና በርካታ ጋዜጠኞችን ለእስር የዳረገውን የፕሬስ ህግ ትክክለኛነት ሽንጣቸውን ገትረው ሲከራከሩ የነበሩ መሆኑን ገልፆ የነፃ ፕሬስን ዕድገት እንዲያኮላሽና የመንግሥትን ዓላማ እንዲያስፈፅም ለተዘጋጀ ጋዜጣ ከዩኒስኮ ድጋፍ ለማግኘት ጀኒፈር ፓርሜሌን ለመጠቀም መሞከራቸው የዓለም ህብረተሰብን ለማታለል ከተያዘው አንዱ ዘዴ መሆኑን ጠቁሞ ዩኔስኮ በዚህ አሳሳች ተልዕኮ እንዳይታለል ጠይቋል።
ዋሽንግተን ፖስት ያባረራት ጀኒፈር ፓርሜሌ «ኢንዲፐንደንት ፕሬስ ኤጀንሲ» (Independent Press Agency) የሚል ለነፃ ጋዜጠኞች ድጋፍ የሚሰጥ ድርጅት አቋቁሜአለሁ ብላ ህጋዊ የመኖሪያና የሥራ ፈቃድ ኢትዮጵያ ውስጥ ለማግኘት እየተሯሯጠች እንደሆነ ታውቋል።
ዩኔስኮን ለማግባባት ስለ አቶ አማረ አረጋዊ ተጠይቃ በሰጠችው ምስክርነት «ቀደም ሲል በአርበኝነት ትግሉ ወቅት በሬድዮ ዘገባዎችን በማቅረብ፣ ህዝቡን ለሀቀኛ ትግል ያዘጋጀ፣ ከድል በኋላ የፓርቲ አባልነቱን በፍቃዱ ለቅቆ ለእውነተኛ የፕሬስ ነፃነት በብቸኝነት የቆመ፣ እውነትን የተመረኮዙ መረጃዎችን የሚያቀርብ፣ መንግሥትን ያለፍርሃት የሚተች» ማለቷን የአካባቢ ምንጮች ገልፀዋል።
የሪፖርተር ጋዜጣ አዘጋጅ የሆኑትን የአቶ አማረ አረጋዊን የከዚህ በፊት ሚናና የጋዜጣውን ይዘት የገመገሙ አንዳንድ አንባቢዎች ኢሓፓ ለዩኔስኮ ከፃፈው ሃሣብ ጋር ተመሣሣይ አቋም አላቸው።
እንደነዚህ ሰዎች አገላለጽ ጋዜጣው በሌሎች ነፃ ፕሬሶች የተጋለጡ የመንግስት ጉዳዮችን በተዘዋዋሪ ማስተባበያ በመስጠት ተልዕኮ ላይ እንደተጠመደ ሲገልፁ የታምራትን ክስ ፖለቲካዊ አለመሆኑን ህወሀት እንደሚፈልገው በተከታታይ መዘገቡ፣ የአሰፋ ማሩንና በመካኒሳ የተገደሉ ሦስት ግለሰቦችን ጉዳይ የፖሊስን መረጃ ብቻ ማቅረቡ፣ በፓትርያርኩ የገንዘብ ብክነት በተፃፉ ዜናዎች ላይ ማስተባበያ መሥራቱን፣ በአገሪቱ አንገብጋቢና ወቅታዊ ጉዳዮች ላይ፣ በተለይ በእስር በሚንገላቱ ጋዜጠኞች ላይ የማይዘግብ መሆኑን እንደ መረጃ ያቀርባሉ።
ከኢትዮጵያ ጉዳይ በበለጠ ለኤርትራና ለሱዳን የሚሰጠው ሽፋንም ሆነ መንግሥት የሚወስደውን እርምጃ ቀድሞ መጠቆሙና በኢሓዴግ የሚሠራው የፖለቲካ ስህተት የአፈፃፀም እንጅ የፖሊሲ ችግር እንዳልሆነ የሚያቀርብ መሆኑ የጋዜጣውን ነፃ መሆን ያጠራጥራል የሚሉ ብዙ ናቸው
ለፕሬስ ነፃነት መከበር ሌት ተቀን እየሰሩ በእስርና በገንዘብ ቅጣት የሚንገላቱ ፕሬሶች ባሉባት አገር ይህ ጫና ላልደረሰበትና ሲጋፈጥም ላልነበረ ድርጅት ድጋፍ ለማስገኘት የሚደረገው ሩጫ ብዙዎችን አስገርሟል።
ከጦቢያ ጥቅምት 27 ቀን 1990
ርእሰ አንቀጽ፦
ሥርዓቱ መሸበት?
በዓለም አቀፍ ደረጃ የሚታወቁና የተከበሩ ከ20 የሚበልጡ ዋና ዋና የሰባዊ መብት አስጠባቂ ድርጅቶች፣ የሕሊናና የጽሑፍ ነፃነት ተንከባካቢ ተቋሞች አሉ።
እነዚህ እጅግ ሩቅ ያሉ የዓለም ክፍሎች በአገራችን አንድ ሰባዊ ፍጡር፣ አንድ ጋዜጠኛ፣ የሕሊና እስረኛ በግፍ ሲገደልና ሲታሰር የሚጮኹ ተቋሞች በመሆናቸው አቶ መለስንና የሥልጣን ጓዶቻቸውን ያውቁአቸዋል።
እነዚህ ድርጅቶች ክቡር ጠቅላይ ሚኒስትሩ የሰብዓዊ መብትና የጋዜጠኞችን አያያዝ እንዲያሻሽሉ አያሌ ጊዜ ጽፈውላቸዋል።
ተማጽነዋቸዋል ከኢትዮጵያ ሰባዊ መብት ጉባዔ አንሥቶ እስከ አምኔስቲ ኢንተርናሽናል፣ ከሔይቲና ከኤልሳልቫዶር ጀምሮ እስከ አሜሪካ ያሉ ከሃያ የሚበልጡ የሰባዊ መብት ተቋሞችና የጋዜጠኞች ማኅበራት፣ የሳይንስ ምርምር ድርጅቶች ሳይቀሩ ገዥዎቻችንን የሚማጸኑትና ከቶውንም የሚለምኑት የኢትዮጵያ ዜጐች መብት እንዲከበር ነው።
ይኸ የአገዛዝ ሥርዓት ደግሞ ሰው የመሆን መብታችንን፣ ጋዜጠኞች የመሆን ነፃነታችንን እንዲያከብርልን ማሳሰቢያ በደረሰው ቁጥር የሚብስበት ይመስላል።
በላይ በላዩ ግፉን ይጨማምርበታል።
ግድያውን በአደባባይ ይፈጽማል።
እሥራቱን ያፋፍማል።
ዜጐችን ማሳደዱን ሥራዬ ብሎ ይያያዘዋል።
ይህን በቅርብ የተከታተለውና በዓይን ምስክርነት፣ በማያዳላ አኳኋን ሁኔታዎችን የገመገመው የጋዜጠኞች መብት ተሟጋች ድርጅት (ጮምሚትተአ ቶ ጵሮተችት ጆኡርናሊስትስ -ጭጵጅ)ጠቅላይ ሚኒስትር መለስን ከአሥሩ የፕሬስ ጠላቶች መካከል አንደኛው አድርጐ መድቦአቸዋል።
በዚህ ስያሜ ማናችንም ባንደሰትም ካለው ሐቅ አንጻር ደግሞ የተገባ እርምጃ ነው።
ምክንያቱም ከእሳቸው ጀምሮ በሌሎችም ባለሥልጣናት ዘንድ ለነፃው ፕሬስ ቀና አመለካከት የለምና በኢትዮጵያ የተንሠራፋውን በሕዝብ መብት ማላገጥ በማጤን በማስረጃ የተደገፈውን ግፍ በማጋለጥ ረገድ እነዚህ የሰባዊ መብት ድርጅቶች ብቻቸውን አይደሉም።
አሥራ ስድስት አባል መንግሥታት የሚካፈሉበት የአውሮፓ ምክር ቤትም በተደጋጋሚ ምክርም፣ ተማጽኖም፣ ማስጠንቀቂያም አቅርቦአል።
የአውሮፓ ምክር ቤት ለአቶ መለስ ከጻፈው ማስጠንቀቂያ በስተጀርባ አሥራ ስድስት መንግሥታት ይገኛሉ።
ምክር ቤቱ ባለፈው ሳምንት በጦቢያና በሌሎች ነፃ ፕሬሶች ላይ የወጣውን ዓይነት ጠንካራ መግለጫ ለመላክ የተገደደው ኢትዮጵያውያን የሕግ ጥበቃ ማግኘት ሲገባቸው መብታቸው ሁሉ እየተረገጠ መሄዱን በጽሞና በማሰላሰል ነው።
በሥልጣን ላይ ያሉ ሰዎች የሚነግሯቸውን ሁሉ በመስማት «ኢሰመጉ የፖለቲካ ድርጅትና የፖለቲካ ሥልጣንም ፈላጊ ቡድን ነው» ይሉ የነበሩት ሳይቀሩ ዛሬ ድርጅቱ ለሰብዓዊ መብት መከበር የሚያሰማውን ጩኸት እየተጋሩ ስለሆነ ለመብትና ለነፃነት በሚደረገው ትግል አንድ ርምጃ ወደፊት ለመሄድ ተችሏል ለማለት ያስደፍራል።
ማንም ሕዝብ በጡጫ፣ በሰደፍ፣ በጥይትና በቦምብ ታፍኖና ፈርቶ እስከ መጨረሻው ድረስ እየተገዛ ሊኖር አይችልም።
ይኸ የጭካኔና የአምባገነንነት ስልት ለማንም ለረዥም ጊዜ አላገለገለም።
ይልቁንም ከአረመኔያዊ አቋምና ኢፍትሐዊ ርምጃ አመጾች ሲፈጠሩ ነው የምናውቀው።
ይኸ ሥርዓት ደግሞ በአመጽ የመጣና የአመጽን ምንነት በሚገባ የሚያውቅ፣ ሰው በደል ሲበዛበት ምን እንደሚያደርግ የተገነዘበ እንደመሆኑ ምንም ማሳሰቢያና ውትወታ ባላስፈለገው ነበር።
ልዩ ልዩ የፈጠራ ወንጀል ለዜጐች በድርሰት መልክ ማዘጋጀት፣ ጋዜጠኞችን በገፍ ማጐር፣ በነፃው ፕሬስ ላይ የፕሮፓጋንዳ ዘመቻ መክፈት ደግሞ ችግሩንና ፍጥጫውን ያባብሳል እንጂ አንዳች ትርፍ አይገኝበትም።
ሰሞኑን «ኢትዮጵ» የተባለውን ጋዜጣ ጨምሮ ጥቂት የነፃው ፕሬስ ጋዜጠኞች ያለፍርድ ቤት የመያዣ ትዕዛዝ በፖሊስ ታፍሰው ታስረዋል።
ከዚሁ ጐን ደግሞ በመንግሥታዊና ፓርቲ ጋዜጦች በነፃው ፕሬስ ላይ የማጥላላት ፕሮፓጋንዳ ተከፍቷል።
«አብዮታዊ ዲሞክራሲ» የተባለው የኢሃዴግ ልሳን (ቁ.220፣ መስከረም 22 -- 28/1990) ሩሀማ፣ ጦማር፣ አንድነት፣ ጦቢያ የተባሉትንና ሌሎችንም ጋዜጦችና ከጋዜጣው ጋር ተያይዘዋል የሚላቸውን ግለሰቦች ስም በመጥቀስ የደርግ ሥርዓት ሰዎች መሆናቸውን ነግሮናል።
ሕዝቡ የሁሉንም ማንነትና የሥራ ውጤት የሚመዝንበት ህሊና ስለአለው ብዙ መድከም አያስፈልግም።
እስር ወይም ይህን ስያሜ መለጠፍ ችግሩን አይፈታውም።
ካድሬዎችን ለቅጥፈትና ለማደናገር ዓላማ በመላው ዓለም ማሰማራት፣ በስፋትና በብዛት በያዙት መንገድ በመገናኛ ብዙሃን ወፋፍራም ውሸት መዘክዘክ ምንም ፍሬ አያመጣም።
መፍትሔው የመግደልና የማሰር፣ ለስደት መዳረግና የሚዲያ ውዥንብር መፍጠር ሳይሆን የሕዝቡን መብትና ነፃነት ማክበር ነው።
ይህን ባለመቀበሉ ደግሞ ሥርዓቱ እንደመሸበት እንገነዘባለን
ከጦቢያ መስከረም 29 ቀን 1990
የኢትዮጵያውያን ዲሞክራሲያዊ ፓርቲ በአዲስ አበባ ተመሰረተ!
በቅርቡ መግለጫ እንደሚሰጥ ይገመታል
«ህዝባዊ ዴሞክራሲያዊ ስርዓት ለኢትዮጵያ» በሚል መሰረታዊ መርህ የዘር፣ የቀለም፣ የሃይማኖትና የቋንቋ ልዩነት ሳያደርግ ማንኛውም ኢትዮጵያዊ የሚሳተፍበት «የኢትዮጵያውያን ዴሞክራሲያዊ ፓርቲ» የተሰኘው የፖለቲካ ድርጅት ህጋዊ እውቅና አግኝቶ እንቅስቃሴ መጀመሩ ታወቀ።
ከፓርቲው የፖለቲካ ፕሮግራም ለመረዱት እንደተቻለው «ገዢው ፓርቲ ከሚያራምደው የጎሳ ፖለቲካና የሙጥኝ ብሎ ከያዘው የግትርነት አቋም» የማይለሳለስ በመሆኑ ዱር ላይ ተቀምጦ የሀገርን ውድቀት ከመመልከት ያለውን ቀዱዱ በመጠቀም አማራጭ ሀሰብን በሰላማዊ መንገድ ለማራመድ ፓርቲው መቋቋሙን ለማወቅ ተችሏል።
«በአገራችን ላይ ያጠላውን የጥፋት ደመና ለመግፈፍና የተጀመረውን የውድቀት ጉዞ ለመግታት ምትክ የማይገኝለት ሰላማዊ የህዝብ ትግል በማደራጀት፣ በማስተባበርና በመምራት ግንባር ቀደም ሚና የሚጫወት» መሆኑን ኢዴፓ ገልጾ ለዚህ መሰረታዊ ዓላማውም መላው የኢትዮጵያ ህዝብ ከጎኑ እንዲሆንም በፕሮግራሙ ላይ ጠይቋል»
የፊያሜታ ዝግጅት ክፍል የዚህን የፖለቲካ ፓርቲ መቋቋም አስመልክቶ ከመስራች አባላቱ አስተያየት እንዲሰጡበት ጠይቆ «በውጭ የሚገኙትም ሆኑ በአገር ውስጥ ያሉት የኢህአዴግ ተቃዋሚ ድርጅቶች በህዝብ ስም የያዙትን ታሪካዊ ኃላፊነት በብቃት ለመውጣት አቅቷቸው ፣ በጥቃቅን ልዩነቶቻቸው ዙሪያ እርስ በእርስ በሚሻኮቱበትና በሚናቆሩበት በአሁኑ ወቅት ገዢው ፓርቲ የከፈታትን ቀዱዱ ተጠቅሞ በአገር ውስጥ ሰላማዊ ትግል አደርጋለሁ ብሎ መነሳት ከኢህአዲግ መሰሪ ባህሪ አኳያ እንደ ታላቅ ድፍረት የሚቆጠርና ታላቅ መስዋእትነትን የሚጠይቅ መሆኑ ባያጠራጥርም ህዝብን ይዤ ገዢውን ፓርቲ አሸንፋለሁ ብሎ መነሳት በራሱ ከድል የሚቆጠር ነው።
በውጭ ሀገር ያሉና የገዥው ፓርቲ ተቃዋሚ ድርጅቶችም ቢሆኑ ቅድመ ሁኔታዎችን እየደረደሩ ገዢው ፓርቲ ይራራልናል ብለው ከሚጠብቁ በድፍረት ወደ አገር ውስጥ ገብተው የህዝቡን ኑሮ እየኖሩ ክፉውንም በጎውንም ቀምሰው ህዝቡን በማስተባበርና በማታገል ገዢውን ፓርቲ ፈጥርቀው በመያዝ የስደት ፖለቲካ እንዲያከትም ጥረት ቢያደርጉ» የተሻለ መሆኑን ገልጸዋል።
በሌላ በኩል፣ የኢትዮጵያውያን ዴሞክራሲያዊ ፓርቲ (ኢዴፓ) ይዞት የተነሳውን ዓላማና ፕሮግራም ለህዝብ እንደሚያስተዋውቅና በመጪው ግንቦት በሚካሄደው ምርጫ ስለመሳተፉም መግለጫ እንደሚሰጥ ይጠበቃል።
የፊያሜታ ዝግጅት ክፍል የኢዴፓን ፕሮግራም ከሚቀጥለው እትም ጀምሮ በተከታታይ ያቀርባል።
ከፊያሜታ ኅዳር 14 ቀን 1992
የኢትዮ ኤርትራ የድንበርና የካሳ ኮሚሽኖች ስብሰባ በሄግ ተካሄደ
በኢትዮጵያና በኤርትራ መካከል በተፈረመው የሰላም ስምምነት መሰረት የድንበርና የካሳ ኮሚሽኖች ስብሰባዎች በሆላንድ ዋና ከተማ ሄግ መጋቢት 17 እና 18 ቀን 1993 ዓ.ም መካሄዳቸውን የውጭ ጉዳይ ሚኒስትር አስታወቀ።
ሚኒስቴሩ ትናንት ማምሻውን ለኢዜአ እንደገለጼው የድንበር ኮሚሽኑ ባካሄደው ስብሰባ ኮሚሽኑ የሚተዳደርበትን ሥነ ሥርዓት፣ በዳኞች ላይ የቀረበው ተቃውሞ ስለሚፈታበት ሥርዓት የፋይናንስ አስተዳደርን እንዲሁም የማመልከቻዎችን አቀራረብና የጊዜ ገደብን በተመለከቱ ጉዳዮች ላይ የሀሳብ ልውውጥ በማድረግ ማሳሰቢያዎችን ሰጥቷል።
ይኸው ስብሰባ የተሟላ የኮሚሽኑ የመጀመሪያ ስብሰባ በግንቦት ወር ውስጥ እንደሚካሄድ መወሰኑንም አስታውቋል።
የካሳ ኮሚሽኑም በተመሳሳይ መንገድ በሥነ ሥርዓትና አስተዳደራዊ በሆኑ ጉዳዮች ላይ ተነጋግሮ ማሳሳቢያዎችን ማሳለፉን የጠቆመው የውጭ ጉዳይ ሚኒስቴር ሄግ የሚገኘው የዓለም ቋሚ የግልግል ፍርድ ቤት ጽ/ቤት የኮሚሽኑ አባላትን በፀሐፊነት ለመጠቀም ውሳኔ ማሳለፉንም ገልጿል።
ሚኒስቴሩ በኢትዮጵያና በኤርትራ መካከል ታህሣሥ 3 ቀን 1993 ዓ.ም የተፈረመው ስምምነት የድንበርና የካሳ ጉዳዮችን የሚመለከቱ ሁለቱ ኮሚሽኖች እንዲቋቋሙ መደንገጉን አስታውቀዋል።
የድንበርና የካሳ ኮሚሽን የሚቋቋሙት ከኢትዮጵያና ኤርትራ የሚሰየሙ ሁለት ሁለት አባላትን በማካተትና የተሰየሙትም አራት ዳኞች በስምምነት በሚመርጧቸው የኮሚሽን ፕሬዝዳንቶች አማካኝነት እንደሆነ አመልክቶ በሁለቱም ወገን ኮሚሽነሮች ተሰይመውና የየበኩላቸውን ፕሬዝዳንቶች መርጠው ኮሚሽኖቹ ከሞላ ጐደል በተቋቋሙበት ደረጃ ላይ መድረሱን አመልክቷል።
በድንበርም ሆነ በካሳ ኮሚሽኖች ውስጥ የሚያገለግሉ ኮሚሽነሮች በየትኛውም ወገን ቢሰየሙ ነፃ ሆኖ የማገልገል ኃላፊነት ያለባቸው በመሆኑ አንዱ ዳኛ ከአንዱ ወገን ጋር የተለያየ ለአድልዎ የሚጋብዝ ግንኙነት ሊኖራቸው ይችላል የሚል ጥርጣሬ ሲኖር ያንን ዳኛ የመቃወም አሰራር ያለ በመሆኑ በኢትዮጵያ በኩል በኤርትራ በቀረቡት ሁለት ኮሚሽነሮች ላይ ተቃውሞ መቅረቡንና በኤርትራ በኩልም ተመሳሳይ ተቃውሞ መሰንዘሩን ገልጿል።
ይሁን እንጂ የተቃውሞዎቹ መቅረብ ኮሚሽኑ አስተዳደራዊ የሥነ ሥርዓት ጉዳዮችን የሚመለከት ስብሰባ እንዳያደርግ የሚያግደው በመሆኑ ስብሰባዎቹ ለሁለት ቀናት መካሄዳቸውን አመልክቷል።
ምንም እንኳ የኮሚሽኖቹ አባላት ቅዋሜ የቀረበባቸው በመሆኑ ኮሚሽኖቹ የተሟላ ውሳኔ ለማሳለፍ ሥልጣን የሚያንሳቸው ቢሆንም አስፈላጊና ተገቢ በሆኑ ጉዳዮች ላይ ጠቃሚ የሆኑ ማሳሰቢያዎችን ሊሰጡ ከመቻላቸውም ባሻገር ጠቃሚና ገንቢ የሆኑ የሀሳብ ልውውጦችን ሊያደርጉ መቻላቸውንም ሚኒስቴሩ አስታውቋል።
በስብሰባዎቹ ላይ የኢትዮጵያና የኤርትራ መንግሥታት አማካሪዎችና ዓለም አቀፍ ጠበቆች መሳተፋቸውንም ሚኒስቴሩ አመልክቷል።
ከአዲስ ዘመን መጋቢት 21 ቀን 1993
ኢትዮጵያ በካፍ ተቀጣች፣ ዛሬ ከደቡብ አፍሪካ ጋር ትጋጠማለች
ከሃያ አምስት ዓመታት በኋላ አገራችን ታላቅ አህጉራዊ ሻምፒዮና የማስተናገድ ዕድል ማግኘትዋ እንደታላቅ የምስራች መቆጠሩና ውድድሩ በደማቅ ሥነ ሥርዓት ተከፍቶ ለአንድ ሳምንት ያህል ከሞላ ጐደል በጥሩ ሁኔታ መቀጠሉ ይታወቃል።
ይሁንና እስከቅዳሜ ድረስ በተካሄዱት የ5 ቀናት ውድድሮች በዳኝነት፣ በአመራር፣ መረጃ በመስጠት በፀጥታና መስተንግዶ እንዲሁም የስፖርታዊ ጨዋነትን መርህ ህግን በመጣስ ረገድ አያሌ ህፀፆች ታይተዋል።
ለስፖርት ተመልካቹ አክብሮት የሌላቸው የካሜሩንና ግብፅ ተጫዋቾች ፍፁም መረን በወጣው ፀያፍ አድርጐታቸውን መግፋታቸው «የተማመኑትን ተማምነው» የሚል ግምት አሳድሯል።
የካፍ ፕሬዝዳንት ኢሳ ሃያቱ ካሜሩናዊ የካፍ ዋና ፀሐፊ ሙስጠፋ ከማል ደግሞ ግብፃዊ መሆናቸው ይታወቃል።
ባለፈው ረቡዕ ተገቢ ያልሆነ የኃይል አጨዋወትና እብሪት ባሳዩት የካሜሩን ተጫዋቾች ላይ ተመልካቹ ተቃውሞውን በማሰማቱ ካሜሩኖች ወደመልበሻ ክፍል ሲያመሩ ጸያፍና ክብረ ነክ በሆነ ሁኔታ መሳደባቸውና ማንቋሸሻቸው አይዘነጋም።
ግብፆችም በተመሳሳይ ሁኔታ ፍፁም ቅጣት ምት ለኢትዮጵያ ቡድን ለምን ተሰጠ በማለት ዳኛዋን በማዋከብ በመዝለፍና ምራቅ በመትፋት ጭምር ነውረኛነታቸውን በገሀድ አንፀባርቀዋል።
ከሁሉም በላይ ደግሞ የካፍ ዋና ፀሐፊ ሙስጠፋ ካሚል ናይጄሪያዊቷን ዳኛ በጥፊ በመምታት ለግብፆች ፀያፍ ተግባር ተባባሪነታቸውን ከማሳየታቸውም በላይ በቀጣይ ጨዋታዎችም ያሻቸውን ይፈፅሙ ዘንድ ፍቃድ የተሰጣቸው መምሰሉ ደጋፊውን በእጅጉ አብግኖታል።
ይህ ሁሉ ሳያንስ ባለፈው ቅዳሜ ሁለቱ የሻምፒዮናው አዋኪዎችና ነውጠኞች ተመልካቹን ለመበቀልና ኢትዮጵያንና ደቡብ አፍሪካን ለመጣል በማሴር ከስፖርታዊ ጨዋነት መርህ ውጭ ከአቅም በታች ያሳዩት የፌዝ ዓይነት የለበጣ ጨዋታ የስፖርት ቤተሰቡን አሳዝኗል፣ አስቆጥቷል።
የዓለም አቀፍ መገናኛ ብዙህንና አያሌ ታዛቢዎች እንደተስማሙበት የተቋረጠው የካሜሩንና የግብፅ ጨዋታ ለእግር ኳስ ስፖርትና ገንዘቡን ከፍሎ ወደሜዳ ለገባው እንዲሁም በቴሌቪዥን ጨዋታውን ለሚከታተለው በሚሊዮን ለሚቆጠር ህዝብ ያላቸውን ንቀት ያሳያል።
የዕለቱ አርቢተር ሁለቱ ቡድኖች እጅግ በሚታይ መልኩ ከአቅም በታች በመጫወታቸው ጨዋታው በተጀመረ በ25ኛው ደቂቃ ላይ አቋርጠውታል።
ከዛም የካፍ ም/ፕሬዝዳንት ፋራህ አዶን ጨምሮ ዳኞችና ታዛቢዎች ጨዋታውን በማስቆም የካሜሩኖችና ግብፆች የመመሳጠርና የንቀት ጨዋታቸውን እንዲያስተካክሉ ቢነግሯቸውም «ጌታዋን የተማመነች በግ» እንደሚል በአጓጉል አድራጐታቸው ገፍተውበታል።
ይህን በመመልከት ላይ የነበረው ተመልካች ተቃውሞውን በተለያየ መንገድ የገለፀ ሲሆን ፕላስቲክ በመወርወር፣ ጀርባውን በመስጠት፣ ጨዋታው እንዲቋረጥ በመጠየቅ አቋሙን አሳይቷል።
በዚህም ጊዜ በተለያየ ሁኔታ ቁጭቱን በመዝሙር ይወጣ ነበረ «አትነሳም ወይ አትነሳም ወይ ይኼ ባንዲራ ያንተ አይደለም ወይ» «አሄ ጎበዜ በአብዮት ጊዜ የለም ትካዜ» የመሳሰሉትን በመዘመር አቋሙን ሲያንፀባርቅ ከቆየ በኋላ የፈለገው ይቅር በማለት ወደሜዳ ዘሎ በመግባት የመስመር ባንዲራውን በመንቀልና በተለያዩ ቁሳቁሶች ተጫዋቾችን አባሯል፣ ደብድቧል።
በተጨማሪም በየቤቱ ጨዋታውን ይከታተል ከነበረ ተመልካቾች ውስጥ አንዳንዶቹ ወደስታዲየም በመጓዝ በተለየዩ ንብረቶች ላይ ጥፋት አድርሰዋል።
በዚህም ምክንያት ጨዋታው መቀጠል ስላልቻለ ከተቋረጠ በኋላ በነጋታው የካፍ ፕሬዝዳንት ኢሳ አያቱን ጨምሮ የካፍ ባለሥልጣናት በካፍ ጊዜያዊ ጽ/ቤት ሸራተን ውስጥ ተሰብስበው የተለያዩ ውሳኔዎችን አሳልፏል።
በዚህም መሰረት የኢትዮጵያ ፉት ቦል ፌዴሬሽን 2000 የአሜሪካን ዶላር እንዲቀጣ ሲደረግ ከአቅም በታች የተጫወቱት ቡድኖች ጨዋታው ተሰርዞ በ0 ነጥብ እንዲያዝላቸውና ኃላፊውን ለማዋቅ ብቻ በአበበ በቂላ ስታዲየም ጨዋታ እንዲያደርጉ የኢትዮጵያና የደቡብ አፍሪካ ጨዋታ ዛሬ በተመሳሳይ ሰዓት 10 ሰዓት ላይ በአዲስ አበባ ስታዲየም ጨዋታቸውን እንዲያከናውኑ ተደርጓል።
ይሁንና አንድ ግለሰብ 2000 ዶላሩን እንደሚከፍሉ ለኢትዮጵያ ፉት ቦል ፌዴሬሽን ገልፀዋል።
በዚህም መሰረት ዛሬ የኢትዮጵያ ወይም የደቡብ አፍሪካ ቡድን ለማለፍ የግድ ከሁለት ጎል በላይ መሸናነፍ ይኖርባቸዋል።
ይህ በእንዲህ እንዳለ ትናንት ከምድብ አንድ ጋናና ማሊ 1ለ1 በሆነ ውጤት ሲለያዩ፣ አንጐላ ናይጄሪያን 2ለ0 በማሸነፍ ለግማሽ ፍፃሜ አልፏል።
በዚህም መሰረት ጋናና አንጎላ ለዓለም ወጣቶች ዋንጫ ማለፋቸውን አረጋግጠዋል።
በዛሬው ግጥሚያ ግብፅና ካሜሩን ተሸናንፈው የኢትዮጵያ ወጣት ቡድን በሁለት ግብ ብልጫ ካሸነፈው ወደግማሽ ፍፃሜና ዓለም ወጣቶች ዋንጫ የማለፍ ዕድል እንደሚያገኝ ታውቋል።
ከአዲስ ዘመን መጋቢት 17 ቀን 1993
ኮፊ አናን ለኢትዮ-ኤርትራ ጉዳይ ምክትል ልዩ መልዕክተኛ ሾሙ
የተባበሩት መንግሥትት ድርጅት ዋና ፀሀፊ ኮፊ አናን ቤኒናዊውን ጆል ኦዲቼን የኢትዮ-ኤርትራ ጉዳይ ምክትል ልዩ መልዕክተኛ አድርገው ሾሙ።
የተባበሩት መንግሥታት ድርጅት ከትናንት በስቲያ እንዳስታወቀው፣ አምባሳደር አዲቼ እ.ኤ.አ ከ1999 መስከረም ወር ጀምሮ በተመድ የቤኒን ቋሚ ተወካይና በጸጥታው ምክር ቤትም የህገራቸው ተጠሪ በመሆን ሠርተዋል።
ከዚህ ቀደም አምባሳደሩ በተለያዩ የኃላፊነት ተግባራት ላይ በመሆን ሀገራቸውን ሲያገለግሉ ቆይተዋል።
እንዲሁም በማደግ ላይ ያሉ ሀገሮች ማስተባበሪያ ቢሮ ፕሬዚዳንት በመሆንም መሠራታቸውን ዘገባው አስረድቷል።
ሚስተር አዲቼከፈረንሳይ ኦርሊያንስ ዩኒቨርሲቲ ባአለም አቀፍ ህግ ከተመረቁ እ.ኤ.አ ከ1997 ጀምሮ የቤኒን የውጭ አገልግሎት ጽሕፈት ቤት ባልደረባ ሆነው ሠርተዋል።
አመቼከፓሪስ ዓለም አቀፍ ፐብሊክ አድሚኒስትሬሽን ኢኒስቲትዩት በዲፕሎማሲ ትምህርት የማስተርስ ዲግር አላቸው።
የአናን ምክትል ልዩ መልዕከተና ካንድ ሳምንት በኋላ ሥራቸውን እንደሚጀመሩ ታውቋል።
ከአዲስ ዘመን ግንቦት 19 ቀን 1997
የአውሮፓው የመዐሕድ አስተባባሪ ቦርድ መግለጫ አወጣ
ቀኛዝማች ነቅአጥበብ ከሥልጣናቸው እንዲነሡ ጠየቀ
በአውሮፓ ቤልጅየም ውስጥ ሉቨን በተባለች ከተማ የአውሮፓ የመዐሕድ አካላት አስተባባሪ ቦርድ ከኦገስት 20 እስከ 22 ለሁለት ቀናት ስብሰባ ካደረገ በኋላ ባወጣው የአቋም መግለጫ የመዐሕድ ተጠባባቂ ም/ፕሬዚዱንት የሆኑት ቀኛዝማች ነቅአጥበብ በቀለ ከያዙት የኃላፊነት ቦታ በአስቸኳይ እንዲነሡ ጠይቋል።
ከዚህም በተጨማሪ መዐሕድ በ1992ዓ.ም በወያኔ ምርጫ ለመካፈል የሚያደርገውን ዝግጅት አጥብቆ ተቃውሟል።
የመላው አማራ ህዝብ ድርጅት ከሁሉም በላይ አላማ አድርጐ የተነሳው ኢትዮጵያዊነትን የሃገር ሉአላዊነትንና አንድነትን ስለሆነ የኢትዮጵያ ህዝብ በዘር በቋንቋ በሃይማኖትና በባህል ሠበብ ብቻ ተከፋፍሎ ኢትዮጵያዊ ሁሉ በገዛ አገሩ ስደተኛና ባይተዋር እንዱይሆን በመቃወም ከፍተኛ የህዝብ ድጋፍንና አመኔታን አትርፏል ሲል መግለጫው አትቷል።
መግለጫው በማያያዝ መዐሕድ የተነሳበት አላማና እምነት ያሠጋው ወያኔ/ኢህአዲግ ትግሉን በአጭር ለማስቀረት ፀረ-መዐሕድ እንቅስቃሴ የጀመረው ገና ከምስረታው ማግስት ጀምሮ ነው ብሏል።
የመዐሕድ መስራችና መሪ የነበሩትን ውድ የኢትዮጵያ የቁርጥ ቀን ልጅ ፕሮፌሠር አስራት ወልደየስን በፈጠራ ወንጀል በማሠርና በማሠቃየት ለሞት ከመዱረጉ ጀምሮ የመዐሕድ ጽ/ቤቶችን በየቦታው በመዝጋት ሠነዶችን በመዝረፍ መሪዎቹን አባላቱንና ደጋፊዎቹን በማፈን በመግደልና የተቀሩትንም በግፍ በማሠር ከፍተኛ በደል መፈጸሙን አመልክቷል።
በአሠራሩም በኩል ተ/ም/ፕሬዚዱንቱ ቀኛዝማች ነቅአጥበብ በቀለ የትግል አቅጣጫውን በመለወጥ የወያኔ የእጅ አዙር አመራር እንዲገባበት አድርገዋል በማለት መግለጫው አብራርቶ ይህን ሁኔታ እንዲለወጡ ተሞክሮ መወለጥ አለመቻላቸውን ጠቁሟል።
ከእንግዲህ ድርጅቱን በተነደፈለት አላማ አቅጣጫ ለማስያዝም በስብሰባው መጨረሻ ላይ ባለ 9 ነጥብ የአቋም መግለጫ አውጥቷል።
የአቋም መግለጫውም
1- መዐሕድ የተነሳለትን የትግል አላማና የተጣለበትን አደራ ለመወጣት እንዲችል ታማኝና የአመራር ብቃት ያላቸው የማዕከላዊ የሥራ አስፈፃሚ ቋሚ አባላት ዲሞክራሲያዊ በሆነ መንገድ ለመተካት ጥረት ማድረግ
2- አመራሩን ጥራትና ብቃት ባላቸው የአመራር አካላት ለመተካት ብሔራዊ ሸንጐው በአስቸኳይ ተጠርቶ የተሠናበቱና አባላትና ደጋፊዎችን ያካተተ ስብሰባ በአጭር ጊዜ ውስጥ ተጣርቶ ምርጫ እንዲደረግ፤
3- ሠባተኛው የሠሜን አሜሪካ ድጋፍ ድርጅቶች ቦርድ እ.ኤ.አ. ከጁላይ 1-4 ባደረገው ስብሰባ ያሳለፏቸው ውሳኔዎች ተግባራዊ እንዲሆኑ
4- ክቡር ቀኛዝማች ነቅአጥበብ በቀለ ከወያኔ ጋር ያላቸውን ውስጣዊ ግንኙነትና ለቀጣዩ ምርጫ ያላቸውን ቁርጠኝነት አቋም በማጤን ከምርጫው በፊት በአስቸኳይ ከሃላፊነታቸው እንዲነሡ እንጠይቃለን ብሏል።
ከዚሁ ጋር መግለጫው በቀጣዩ ምርጫ ለመሳተፍ ከመዘጋጀት ይልቅ ድርጅታዊና አመራጭ የትግል ስልቶች እንዲመቻቹ ይህን የአውሮፓ የመዐሕድ አካላት አስተባባሪ ቦርድ ያወጣውን የአቋም መግለጫ ሁሉም አባላት በመቀበል ታሪካዊ አደራቸውን እንዲወጡ ጠይቋል።
ከፊያሜታ መስከረም 4 ቀን 1992
የፊያሜታ መልዕክት
ቀስታቸውን በፊያሜታ ላይ ያነጣጠሩ ሁሉ ይጠንቀቁ
ፊያሜታ ጋዜጣ ከተመሰረተችበት ጊዜ ጀምሮ እስካሁን ድረስ አነሰም በዛ አላስፈላጊውንና መደረግ የሚገባውን መስዋዕትነት እየከፈልን ዛሬ ድረስ አለን።
ባለፉት አመታት ብዙ አይተናል፣ ብዙዎችን ታዝበናል።
ዛሬም ድረስ።
እኒህ ሰይጣናዊ ቅናት የሚያቃጥላቸው ከንቱዎችና መሰሎቻቸው ዛሬም ቢሆን በየመንገዳችን እንቅፋት እያኖሩልን ናቸው።
ሁሉንም መሰናክል በትዕግስትና በጨዋነት ማለፋችን ደግሞ ለእነሱ የህሊና እረፍት እየነሳቸው ነው።
አልፎ ተርፎም የአውሬነት ባህሪያቸው ተገልጦ ማንነታቸውንም በገሃድ ለማየት አብቅቶናል።
እናም እኒህ እዚህ ግቡ የማይባሉ ከንቱዎች እንደሰው ያስቡ ዘንድ መልዕክታችን ባሉበት ይድረሳቸው።
ፊያሜታን ለማጥፋት ሲሯሯጡ እራሳቸው እንዳይጠፉ እንሰጋላቸዋለን።
የዛሬው መልዕክታችንም ወደኛ የወደሩትን ቁሸማንቁሽ የቅናት ቀስት እንዲያስቀምጡት ነው ምክራችን።
ያለዚያ ግን...
ከፊያሜታ ጥቅምት 11 ቀን 1991
የፊያሜታ መልዕክት!
ሩጫችንን ጀመርን እንጂ አልጨረስንም!
ይህ ትውልድ ማስተላለፍ የሚችለው ታላቅ ቁምነገር ቢኖር የፕሬስ ነፃነትን ነው።
ይህን በታላቅ መስዋዕትነት የተጨበጠ የመናገርና የመፃፍ ነፃነት መልቀቅ ከቶውኑ የሚታሰብ አይደለም።
ይቺኑ በነፃ ጋዜጠኞች መስዋዕትነት የተገኘች መብት እስከመጨረሻ ይዞ መቆየት አስፈላጊነቱ የግድ ነው።
የዚህም ትውልድ ታሪካዊ ኃላፊነት የፕሬስ ነፃነትን በትግል፣ በእስር፣ በእንግልት እና በሞት ጭምር ማቆየት ሆነና ዛሬም ከሃቅ ጋር ትንቅንቅ ተገጥሞ አለ።
እርግጥ ነው፣ይህ ሃቅ የማይዋጥላቸው ወገኖች ነፃውን ፕሬስና ጋዜጠኛውን ለመጉዳት የማይምሱት ጉድጓድ፣ የማይፈነቅሉት ድንጋይ የለም።
ነፃው ጋዜጠኛ ደግሞ እነዚህን ሁሉ ጋሬጣዎች እያለፈ ዛሬ ላይ ተደርሷል።
እንግዲህ የዚህ ትውልድ ሃብት እነዚህ ብርቅዬ የኢትዮጵያ ልጆች የሆኑት ጋዜጠኞችና ጋዜጦች ናቸው።
ይህ ትውልድ በትግል ያነፀውን የመፃፍ ነፃነት ለሚቀጥለው ትውልድ በድል ማስረከብ ይኖርበታል።
ለዚህ ደግሞ ሩጫው ተጀመረ እንጂ አልተገባደደም።
ጋዜጠኞች በፖለቲካ ውሽንፍር እየተመቱ ወደ ዳር እንዳይወጡ የሞት ሽረት ትግል ማድረግም ዛሬና ዛሬውኑ የሚጠበቅ የትውልድ አደራ ነው።
እንግዲህ ሁሉም የድርሻውን ይወጣ።
ነፃ ጋዜጠኞችን ያሳፈረችው መርከብ በወጀብ እና በውሽንፍር መሃል ጉዞዋን ቀጥላለች።
ይህ ታሪካዊ ጉዞ ተጠናቆ በሌላ ዘመን፣ በሌላ ጊዜ መልህቋን በሰላማዊ ምድር ላይ ስትጥል ማየት ናፍቆታችን ነው።
ይህም ትውልድ የገባበትን ታሪካዊ ግዴታ ተገንዝቦ እስከመጨረሻው የድል ምዕራፍ ይሸጋገራል የሚል ፅኑ እምነት አለን።
ከፊያሜታ ሚያዝያ 21 ቀን 1990
የቤልጅየም መንግሥት የዕዳ ስረዛ አደረገ
ኢትዮጵያ ከቤልጅየም መንግሥት ተበድራ ከነበረው የ20.3 ሚሊዮን የአሜሪካን ዶላር የ19 ነጥብ 3 ሚሊዮን ዶላር የዕዳ ቅነሳ ተደረገላት።
ኢትዮጵያ ድህነትን ለመቀነስ ለምታደርገው ጥረት እንዲያግዝ በገንዘብ ሚኒስትሩ በአቶ ሱፍያን አህመድና በቤልጅየም የልማትና ትብብር ሚኒስቴር ኤዴ ባውታማንስ መካከል ትናንት አዲስ አበባ ውስጥ የዕዳ ስረዛ ስምምነት ተደርጓል።
ለኢትዮጵያ የተቀነሰው 95 በመቶ የሚሆነው ዕዳ በተለይ በሀገሪቱ ትኩረት ለሰጠቻቸው እንደ ጤና፣ ትምህርት፣ መንገድና አካባቢ ልማት ለምታወጣው ወጪ ከፍተኛ እገዛ እንደሚያደርግ ተገልጿል።
ከአዲስ ዘመን ሚያዝያ 4 ቀን 1993
ኢትዮጵያ ውስጥ የመጀመሪያው የግል ዩኒቨርሲቲ ሊቋቋም ነው
በኢትዮጵያ ፌዴራላዊ ዴሞክራሲያዊ ሪፐብሊክ የመጀመሪያውን የግል ዩኒቨርሲቲ ለማቋቋም ኢንቨስትሮችና የዩናይትድ ስቴትስ ዩኒቨርሲቲ ተወካዮች ባለፈው መስከረም 25 ቀን 1990 የመጀመሪያውን እርምጃ መውሰዳችውን በኢትዮጵያ የአሜሪካ ኤምባሲ የላከው መረጃ አመለከት።
ከኤምባሲው የተገኘው መረጃ እንደገለጸው ኢንቨስተሮቹና ተውካዮቹ ከተጋባዥ እንግዶች ጋር በመሆን በአዲስ አበባ ሰሜናዊ ክፍል የሚቋቋመውን በኢትዮጵያ የአሜሪካ ዩኒቨርሲቲ የግንቦታ ሥፍራ ጐብኝተዋል።
ተጋባዥ እንግዶቹ በመስራች ኢንቨስተሮቹና በካሊፎርኒያ ዩኒቨርሲቲ (ስታኒስላውስ) መካከል የተፈረመውን የስምምነት ውል በታዛቢነት ተመልክተዋል።
ስምምነቱ የካሊፎርኒያ ዩኒቨርሲቲን አጠቃላይ ሞዴል በመከተል የአሜሪካን የትምህርት አቀራረብ ዘዴለመስጠት የሚያስችል ዩኒቨርሲቲን ሊትዮጵያና ለአካባቢዋ ሀገሮች ተማሪዎች ለመመስረት በጋራ ለመስራት መሆኑ ታውቋል።
እ.ኤ.አ. በ1998 እንደሚከፈት የታለ መለት አዲሱ ዩኒቨርሲቲ በንግድ ሥራ አስተዳደር፡ በአካውንቲንግና በፋይናንስ መስክ ያለውን የሀገሪቱን ፍላጐት ለማሟላት የመጀመሪያውን ፕሮግራም እንደሚነድፍ መረጃው ገልጿል።
ከመደበኛው የዲግሪ ፕሮግራም በተጨማሪ ዩኒቨርሲቲው በሥራ ላይ ያሉትን ባለሙያዎች እውቀት ለማሳደግ የሚያስችል ልዩ የሰርቲፊኬት ፕሮግራም እንደሚያዘጋጅም ተገልጿል።
ከአዲስ ዘመን መስከረም 29 ቀን 1990
ሲህዴድ አቶ አባተ ኪሾን ጨምሮ አምስት ከፍተኛ የአመራር አባላቱን ከማዕከላዊ ኮሚቴ አስወገደ
የሲዳማ ህዝቦች ዴሞክራሲያዊ ድርጅት አቶ አባተ ኪሾን ጨምሮ የአመራር ብቃት ማነስና የሥነ ምግባር ችግሮች ታይቶባቸዋል ያላቸውን አምስት ከፍተኛ የአመራር አባላቱን አስወገደ።
ድርጅቱ ሊቀመንበሩን አቶ አባተ ኪሾንና ምክትል ሊቀመንበሩን አቶ ብሩ ባሌን ጨምሮ አምስቱን የአመራር አባላት ያስወገደው ከፍተኛ የአመራር አባላቱና ካድሬዎቹ ድርጅቱን ከመበስበስ አደጋ በማዳን ወደፈጣን ጎዳና ለመውሰድ በሚያስችሉ ነጥቦች ላይ በአዋሳ ከተማ ለ17 ቀናት ሰፊ ግምገማ ካካሄዱ በኋላ ነው።
በአመራር ብቃት ማነስና በሥነ ምግባር ችግሮች የተወገዱት እነዚህ ከፍተኛ የአመራር አባላት ስለፈጸሙት ጥፋት የመንግሥት ሕግና አሰራር በሚያዘው መሰረት መጠየቅ ባለባቸው ጉዳዮች ሁሉ እንደሚጠየቁ ካድሬዎቹና የአመራር አባላቱ በግምገማው ማጠቃለያ ላይ ባወጡት የአቋም መግለጫ አስታውቀዋል።
ከማዕከላዊ ኮሚቴ አባልነት የተውገዱት ሰዎች በአመራር ላይ በቆዩበት ወቅት ከሕዝብና ከመንግሥት ከተጣለባቸው አደራና ኃላፊነት ውጪ ለግላቸውና ለእነርሱ ቅርበት ላላቸው ዘመዶቻቸው የከተማ ቦታዎችን ሲቀራመቱና ሲሸጡ እንደነበር መግለጫው አስረድቷል።
በፍትህ ስራ ውስጥ ጣልቃ በመግባት ሥራን በማወክና ዳኞችን የፖሊስ አዛዦችንና ዓቃብያነ ሕጐችን በማስፈራራት የግላቸውንና የዘመዶቻቸውን ጉዳይ በተፅዕኖ በማስፈፀም ፍትሕን ሲያዛቡ መቆየታቸውን አመልክቷል።
እንዲሁም የመንግሥት በጀትና ንብረትን በውሎ አበል፣ በዕቃ ግዢ፣ በጨረታና በሌሎች ዘዴዎች በመመዝበርና በመቀራመት በዘመዶቻቸው ስም አክሲዮን በመመስረትና የእሸት ቡና መፈልፈያ ኢንዱስትሪዎችን በማቋቋም የየራሳቸውን ካፒታል ሲያደልቡ እንደነበር የገለጹት የአመራር አባላቱና ካዴዎቹ በአጉል ጎሰኝነት ስሜት በመነሳሳት ቅርበት ያላቸውን ግለሰቦችና የሥጋ ዘመዶቻቸውን ያለችሎታቸውና ያለሙያቸው ቁልፍ በሆኑ የሥራ ቦታዎች መመደባቸው አብራርተዋል።
ከዚህም ሌላ ከሕግ ውጪ በኬላዎችና በፋይናንስ ጽ/ቤቶች ውስጥ በመደቧቸው ዘመዶቻቸው አማካይነት ከነጋዴዎች ጋር በመመሳጠር በርካታ የመንግሥት ገንዘብ በመመዝበር ከአቅማቸው በላይ የመኖሪያ ቪላዎችንና የንግድ ድርጅቶችን እየገነቡ የግል ጥቅማቸውን ሲያሳድዱ መቆየታቸውንም የአመራር አባላቱና ካድሬዎቹ በአቋም መግለጫቸው አስታውቀዋል።
በሞቱ የመንግሥት ሠራተኞች ስም ደመወዝ እየወጣ ሲመዘበርና የልማት ማህበር ገንዘብ ሆን ተብሎ ከሕግ ውጪ ለግለሰቦች ጥቅም ሲውል የተወገዱት የአመራር አባላት በቸልተኝነት ከመመልከታቸው በተጨማሪም ባለሥልጣናትና የሥራ ኃላፊዎች የሀገሪቱን ሕገ መንግሥት በመጣስና በማዛባት ከፍተኛ ፀረ ዴሞክራሲያዊ አቋም ሲያራምዱ በዝምታ ማለፋቸውን ገልጸዋል።
የአመራር አባላቱና ካድሬዎቹ ለሕዝቡ ፈጣን የኢኮኖሚ ዕድገት እንቅፋት የሆኑትን ሙስና ፀረ ዴሞራሲያዊ አሰራርና በዘመድ አዝማድ የመጠቃቀም እንቅስቃሴዎችን በመግታት በቅርቡ የሚካሄደውን የዞንና የወረዳ ምክር ቤቶች አባላት ምርጫን በህብረተሰቡ ተሳትፎ በዴሞክራሲያዊ መንገድ ለማስፈጸም ተስማምተዋል።
ከህወሓት ማዕከላዊ ኮሚቴ ያፈነገጠውን አንጃ በማውገዝ ደኢህዴግ ኢህዴግን ለማጠናከር በጽናት እንደሚታገሉም የአመራር አባላቱና ካድሬዎቹ ገልፀዋል።
ከአዲስ ዘመን ሰኔ 8 ቀን 1993
ዩ.ኤስ አሜሪካ ሌላ የሚዛይል ጥቃት ለመሰንዘር መዛቷን ሱዳን ገለጠች
ፕሬዚዳንት ኡመር አልበሽር ባለፈው እሁድ በብዙ ሺህ የሚቆጠር ሕዝብ በካርቱም የተቃውሞ ሰልፍ ባሳየበት ቦታ በዩ.ኤስ. ኤምባሲዎች ላይ የትም ቦታ ጥቃት ቢደርስ ሱዳንን እንደገና በሚዛይል የምታጠቃ መሆኑን ዋሽንግተን የማስፈራሪያ መልዕክት ለሱዳን ልካለች ሲሉ ገለጡ።
የዩ.ኤስ. አሜሪካ ውጪ ጉዳይ መ/ቤት ይህ አልባሌ ወሬ ነው ቢለውም አልበሽር መልዕክቱ የተላከላቸው በአንድ የቀድሞ የሱዳን ባለሥልጣን እጅ እንደሆነ አመልክተዋል።
የመልዕክቱ ዝርዝር ምን እንደሆነ ባይገለጥም አፀፋውን እንደሚመልሱ ግን በእርግጠኛነት መናገራቸውን የካርቱም ዘገባ አስታውቋል።
"ሁለተኛውንም ሶስተኛውንም ድብደባቸውን እንጠብቃለን ነገር ግን ሁለተኛ ወደ ፀጥታው ምክር ቤት ለአቤቱታ አንሄድም።
አፀፋ የመመለስ መብታችንን እንጠቀምበታለን።
ምላሻችንም የሚቆጠቁጥ ህመም ይኖረዋል።"
ሲሉም በሽር ለሕዝባቸው አረጋግጠዋል።
በዚህ የሕዝብ ስብሰባ ላይ የነበሩ የቀድሞ የዩ.ኤስ.አሜሪካ አቃቢያነ ሕግ ራምሴ ክላርክ ለተሰበሰበው ሕዝብ ንግግር ሲያደርጉ ሕዝቡ አላሁ አክበር የሚል በጩኸት አስተጋብቶ ነበር።
ክላርክ በተፈፀመው የሚዛይል ድብደባ ሕዝቡን ይቅርታ ጠይቀው ለወደመው ፋብሪካ ዩ.ኤስ. አሜሪካ ካሳ እንድትከፍል በሱዳን ላይ የተጣለው ማዕቀብ እንዲነሳና አሜሪካ አማፂያኑን ኤስ.ፒ.ኤል. ኤን መርዳት እንድታቆም ጥሪ ማቅረባቸው ተዘግቧል።
ከፊያሜታ መስከረም 15 ቀን 1991
የፊያሜታ መልዕክት
የሻዕቢያ መሪዎች እንደሚያሸንፉ ሲፎክሩ፣ የኛዎቹ... (?)
የኢትዮጵያ ድንበር በሻዕቢያ ወራሪ መንግሥት ተደፍሮ መሬት ተቆርሶ በባዕድ ዕጅ ከገባ ወራት ተቆጥረዋል።
በዚያ አካባቢ የጠላት ጨካኝ እጆች የሚያሹትና ዜግነቱና ስብዕናወው የተዋረደው ሕዝብ እየጮኸ ነው።
ለበርካታ ጊዜ የማስማማትና የሽምግልና ጥረቶች ቢደረጉም በቀረቡት የውሳኔ ሃሳቦች የሻዕቢያው መሪ የሰጡት ምላሽ የማይቀበሉት መሆኑን ነው።
"አንድ ጊዜ መሬቱን ይዘናልና አንለቅም ፀሐይ መውጣቷን ብታቆምም" ያሉት አምባገነኑኢሳይያስ መሬታችንን በሰላም አልለቅላችሁም ብለው ገና ከጧቱ ነገረውናል።
እኛ ግን ምን እንደነካን አይታወቅም ከእባብ ጉያ የእርግብ እንቁላል ፈላጊዎች ሆነን አሁንም ለሰላም ይገዛሉ ብለን ወሰን የሌለው ትዕግስት ተላብስን፣ ወሰን በሌለው የተስፋ ባህር ውስጥ እየቀዘፍን ነው።
በእነዚያ ወገን በዚህ ሰሞን ብቻ አንድ ጊዜ ፕሬዚዳንት አንድ ጊዜ የውጪ ጉዳይ መስሪያ ቤቱ በሌላ በኩል የኤርትራ ማስ ሚዲያ ከያዙት የኢትዮጵያ መሬት እንደማይወጡ ፍርጥም ባለ ሁኔታ ገልጠው በአራት ነጥብ አሳርገዋል።
ጦርነትም ቢነሳ እንደሚያሸንፉ ነው የሚነግሩን።
የተደራጀ ኃይል እንዳላቸውም እየሰበኩን ናቸው።
ታዲያ የኛዎቹ ምን እየሰሩ ነው? የህዝቡስ ጥያቄ ምላሽ የሚያገኘው መቼ ይሆን?
ከፊያሜታ መስከረም 15 ቀን 1991
በአዲስ አበባ ዩኒቨርስቲ ተማሪዎችና በት/ሚኒስትሯ መካከል የተካሄደው ውይይት ያለውጤት ተበተነ
የአዲስ አበባ ዩኒቨርስቲ ተማሪዎች መብታችን አልተከበረም በሚል ለጀመሩት ተቃውሞ እልባት ለመስጠት በትምህርት ሚኒስትሯና በተማሪዎች መካከል የተካሄደው ውይይት ያለውጤት ተበተነ።
የዩኒቨርስቲው ተማሪዎች ሰሞኑን መብታችን እየታፈነ ነው በሚል ያነሷቸውን ጥያቄዎች ይመልሳል ለችግሩም መፍትሔ ያስገኛል ተብሎ ሲጠበቅ የነበረው ይህ ስብሰባ ያለውጤት የተበተነው በተማሪዎች ከተነሱት ነጥቦች የፖሊስ ሠራዊት አባላት ከግቢው ይውጡ በሚለው ሀሳብ ስምምነት ላይ ለመድረስ ባለመቻሉ ነው።
ትናንት በልደት አዳራሽ በተካሄደው ስብሰባ ላይ የተገኙት አብዛኞቹ የዩኒቨርስቲው ተማሪዎች ያለምንም ቅድመ ሁኔታ የፖሊስ ኃይሉ ከግቢው እንዲወጣ የሚፈልጉ ሲሆን ትምህርት ሚኒስትሯ ደግሞ በመሰረተ ሀሳቡ ተስማምተው ኃይሉን ከግቢው ለማውጣት ጊዜ የሚወስዱ መሆኑንና የፖሊስ ኃይሉ በዚህ ወቅት ይወጣል ብለው የጊዜ ገደብ ለመስጠት አስቸጋሪ መሆኑን ገልጸዋል።
ሚኒስትሯ ወ/ሮ ገነት ዘውዴ አንድ የጥበቃ ኃይል በዩኒቨርስቲው ንብረትም ሆነ ለተማሪዎች ደህንነት እንደሚያስፈልግ ተናግረው የፖሊስ ኃይል ዛሬ ቢነሳ የሚተካው የተዘጋጀ የጥበቃ አካል ስለሌለው ግቢው ያለጥበቃ እንደሚቀር ጠቁመው ስለዚህ የቁጥጥርና የሥልጠና ሂደት እስኪከናወን የፖሊስ ኃይሉ በጥበቃው ሥራ ላይ መቆየት አለበት ሲሉ አስረድተዋል።
የታገደው የተማሪዎቹ ህብረት ጋዜጣ ህትመት እንዲቀጥል የተማሪዎች የመናገርና የመሰብሰብ መብት እንዲጠበቅ የሚሉት ሀሳቦች በሐሙስ ስብሰባ ወቅት እልባት አግኝተዋል ያሉት ወ/ሮ ገነት የዩኒቨርስቲውን አስተዳደር መለወጥን በተመለከተ የቀረበውን ሀሳብ እንደሚያጠኑትም አመልክተዋል።
ከተማሪዎቹ በኩል በርካታ ሀሳቦች የቀረቡ ሲሆን በግቢው ውስጥ ያለው የፖሊስ ኃይል በአፋጣኝ ይልቀቅ የሚለው ዋነኛው ነው።
በተማሪዎች ላይ ድብደባ ያደረሰው የፖሊስ ኃይል አዛዦችም ለፍርድ እንዲቀርቡና የዩኒቨርስቲው አስተዳደር እንዲለወጥ አበክረው ጠይቀዋል።
ተማሪዎቹ ጥያቄያቸው በአፋጣኝ እንዲመለስ አሳስበው ይህ ካልሆነ ግን ትምህርት እንደማይጀምሩና ተቃውሞውን እንደሚገፉበት አቋም በመያዛቸው የተማሪዎቹ ተወካዮች ሚኒስትሯን ለማሰናበት ተገደዋል።
ከዚህ ስብሰባ ቀደም ብሎ ተወካዮቹ ለተማሪዎቹ ባደረጉት ንግግር በፖሊስ ድብደባ ከደረሰባቸው ተማሪዎች መካከል ሁለቱ አሁንም በሆስፒታል ተኝተው በመታከም ላይ መሆናቸውን አስረድተው አብዛኞቹም ታክመው ወደቤታቸው መመለሳቸውን አስገንዝበዋል።
በፖሊስ ቁጥጥር ሥር ውለው የነበሩ 46 ተማሪዎች ከሚኒስትሯ ጋር በተደረገው ውይይት መሰረት በዕለቱ የተፈቱ መሆኑን ገልጸዋል።
ይህ በዚህ እንዳለ ካለፈው ሳምንት ጀምሮ ትምህርታቸውን አቋርጠው የነበሩት የአዲስ አበባ ዩኒቨርስቲ ተማሪዎች ከዛሬ ሚያዝያ 9 ቀን 1993 ዓ.ም ጀምሮ በየመደበኛ ፕሮግራሙ መሰረት ትምህርታቸውን እንዲቀጥሉ መወሰኑን የትምህርት ሚኒስቴር አስታወቀ።
ሚኒስቴር መሥሪያ ቤቱ ትናንት ማምሻውን ለኢዜአ በላከው መግለጫ ለአንድ ሳምንት የተስተጓጎለውን ትምህርታቸውን ለመቀጠል የማይፈልጉ ተማሪዎች ከሚያዝያ 10 ቀን 1993 ዓ/ም ከቀኑ 6 ሰዓት ጀምሮ በገዛ ፈቃዳቸው እንደለቀቁ አውቀው የሌሎችን መብት ሳይነሱ በሰላማዊ መንገድ የዩኒቨርስቲውን ፎርማሊቲ አሟልተው እንዲለቁ አሳስቧል።
ተማሪዎቹ በትምህርት ገበታቸው እስካልተገኙ ድረስ የዩኒቨርስትዊ ፎርማሊቲ ባያሟሉትም ትምህርታቸውን በገዛ ፈቃዳቸው እንደለቀቁ እንደሚቆጠርም አስገንዝቧል።
በዚህ ሁኔታ የለቀቁ ተማሪዎች ምንም ዓይነት የመልሶ ቅበላ እድል የማይሰጣቸው መሆኑን ሚኒስቴሩ ጨምሮ አስታውቋል።
የመማር ማስተማር ሂደቱን የሚያውክ ማንኛውም እንቅስቃሴ እንዳይደረግና መማር የሚፈልጉ ተማሪዎች ላይ የሚያደርስን ችግር ለማስወገድ ህጋዊ እርምጃ እንደሚወሰድ ትምህርት ሚኒስቴር በጥብቅ አስጠንቅቋል።
የአዲስ አበባ ዩኒቨርስቲ ተማሪዎች ካለፈው ማክሰኞ ሚያዝያ 2 ቀን 1993 ዓ/ም ጀምሮ ትምህርታቸውን ማቆማቸውን ሚኒስቴሩ አስታውሶ ተማሪዎቹ ያቀረቡዋቸውን ጥያቄዎች በትምህርት ሚኒስቴር በተለያየ ደረጃ ምላሽ ለመስጠት መሞከሩን ገልጿል።
የዩኒቨርስቲው ኃላፊዎች ሚያዝያ 2 ቀን 1993 ዓ.ም ተማሪዎችን ለማነጋገር ያደረጉት ሙከራ በተማሪዎቹ ፈቃደኛ አለመሆን ምክንያት ሳይሳካ መቅረቱን አመልክቷል።
ተማሪዎቹ የትምህርት ሚኒስትር እንዲያነጋግሩዋቸው በጠየቁት መሰረት ሚያዝያ 3 ቀን 1993 ዓ.ም ከተማሪዎቹ ጋር በተነሱ ጥያቄያዎች ላይ ውይይት መደረጉንና በዕለቱም በፖሊስ ስለተወሰደው እርምጃ በዩኒቨርስቲው አስተዳደር በትምህርት ሚኒስትርና በፖሊስ በኩል በወትቅቱ መግለጫዎች መሰጠታቸውን አስታውሷል።
የትምህርት ሚኒስትሯ ዝርዝር ሁኔታውን በተመለከተ ከተማሪ ተወካዮች ጋር ውይይት እንዲደረግ ከተማሪዎች ጋር በተደረሰው ስምምነት መሰረት ሚያዝያ 4 ቀን 1993 ዓ.ም ውይይት መካሄዱን አስረድቷል።
ከአዲስ ዘመን ሚያዝያ 9 ቀን 1993
ጂጂ እና አስቴር አወቅ በጄ/ል መንግስቱ ንዋይ ልጅ ተጣሉ
በቅርቡ ታዋቂነት እያተረፈች የመጣችው ጂጂ እና አንጋፋ የሙዚቃ አቀንቃኝ አስቴር አወቀ እርስ በርስ በንዋይ መንግስቱ ንዋይ አማካኝነት መጣላታቸው ከአሜሪካ የደረሰን ዘገባ አሳወቀ።
እንደዘገባው ከሆነ አስቴር አወቀ አዲስ አበባ ዝግጅት አቅርባ ወደ አሜሪካ ከተመለሰች በኋላ አፍቃሪዋ ከሆነው ከጄ/ል መንግስቱ ንዋይ ልጅ ጋር አለመግባባት መፈጠሩን አስታውሷል።
ጂጂ እና አስቴር በአንድ መድረክ እየተፈራረቁ ዝግጅታቸውን ካቀረቡ በኋላ በመሃል አስቴር ገብታ በምትጫወትበት የመድረክ ፕሮግራም ጂጂ ተጫውታ ከፍተኛ አድቆት ማትረፏንና በአስቴር በኩል ቁጣ መነሳቱ ተገልጿል።
አስቴር አወቀ እና ፍቅረኛዋ ንዋይ መንግስቱ ንዋይ በሚመሩት የአውሮፓ ሙዚቃ ዝግጅት ጂጂ እንደ ቅጥር ሙዚቀኛ ሆና ነበር የምታገለግለው።
በዚህም የፕሮግራም መዛባት አስቴር እንደጥፋተኛ የቆጠረችው ሌላው ሰው የጄነራሉ ልጅ ንዋይ መንግስቱን ሲሆን ዝግጅታቸውን ካጠናቀቁ በኋላ አስቴር በጂጂ ላይ ቁጣዋን በመቀጠል ከእንግዲህ አብረው እንደማይሰሩ እና ከመልበሻ ክፍል እንድትወጣ በቁጣ ስትገልጽላት ንዋይ መንግስቱ በሁለቱ ጣልቃ በመግባት ሁኔታውን ለማብረድ ሞክሮ ስላልተሳካለት እኔም ከጂጂ ጋር እወጣለሁ በማለት መልበሻ ክፍሉን ለቅቆ ከጂጂ ጋር አብሮ ወጥቷል።
አስቴር አወቀ ፍጹም ያልጠበቀችው የንዋይ መንግስቱ እና የጂጂን ግንኙነት ማጥናት ስትጀምር ግንኙነታቸው ከስራ ጓደኝነት ውጪ የፍቅር መሆኑን ትደርስበታለች።
በዚያው የንዋይ እና የአስቴር ፍቅር አከተመ።
ከዚህ በኋላ ነበር ጂጂ ከንዋይ መንግስቱ ጋር በመሆን አዲሷን ካሴት በማውጣት ጥረቷን የቀጠለችው።
በካሴቷም ውስጥ አቦ ሸማኔ በሚል ርእስ የኔ ነው የኔ ነው የኔ እያለች የምትዘፍንለት ለንዋይ ነው የሚለውን ሃሳብ ሁለቱንም አሜሪካ ውስጥ በቅርብ የሚያውቃቸዉ ግለሰቦች ለዝግጅት ክፍላችን ገልፀዋል።
የጂጂ ካሴት በአሜሪካ እና በአውሮፓ በሲዲ እና በካሴት ክር ተባዝቶ የተሸጠ ሲሆን በአገራችን ወኪል አከፋፋይ ሳይኖራት ህገ ወጥ በሆነ መንገድ ካሴቱን በማባዛት እና ፎቶዋን በመለጠፍ የጦፈ ንግድ እንደተፈፀመ ተያይዞ የደረሰን ዘገባ ገለጿል።
የጂጂ ካሴትም ሆነ ሲዲ አስቴር ካሴቷን ከማውጣቷ አንድ ወር ቀደም ብሎ በንዋይ መንግስቱ አጋዥነት መውጣቱ ታውቋል።
በዚህ እሽቅድድም መሃል ጂጂ ኢትዮጵያ ውስጥ ህጋዊ አከፋፋይ ሳታገኝ መቅረቷን እነዚሁ የአሜሪካ ምንጮቻችን ገልፀዋል።
ከፊያሜታ ሰኔ 23 ቀን 1991
ክቡር ገና ላይ የሴራው መረብ ለምን ጠነከረ
የካቲት 20 ቀን፣ 1990 ዓ.ም በ20ኛው የአዲስ አበባ ንግድ ም/ቤት በተደረገው ጠቅላላ ጉባዔ በከፍተኛ ድምፅ የተመረጡት አቶ ክቡር ገና ሰኔ 30 ቀን ሥልጣናቸውን በገዛ ፍቃዳቸው መልቀቃቸው ሲታወቅ እዚህ ውሳኔ ላይ የደረሱትም ለ6 ተከታታይ ቀናት ግምገማ ከተደረገ በኋላ መሆኑ ታውቋል።
ሁኔታውም የንግዱን ህብረተሰብና የምክር ቤቱን አባላት በእጅጉ ያሳዘነ ነው።
አዲስ የተመረጡት የም/ቤቱ ፕሬዚዳንት አቶ አስቻለው ሃይሌ እንዳሉት አቶ ክቡር ገና አምባገነናዊ አመራር ፈጽመዋል፣ የመምራት ብቃት የላቸውም በሚል ይወነጅሏቸዋል።
እኚሁ አዲስ ፕሬዚዳንት በንግዱ ማህበረሰብ በዲሞክራሲያዊ መንገድ ካለመመረጣቸውም በላይ መፈንቅለ አመራሩን ለመፈፀም ከፍተኛ ግፊት ማድረጋቸውን ውስጥ አዋቂ ምንጮች ይገልጻሉ።
እንደነዚህ ምንጮች ገለጻ ከሆነ "በም/ቤቱ ህግና ደንብም ሆነ በሌሎች ተመሳሳይ ህጐች ፕሬዚዳንቱ በሚነሱበት ጊዜ ምክትሉ ይተካል፣ ይህ ግን አልሆነሙ ይላሉ።
እነዚሁ ውስጥ አዋቂዎች እንደሚሉት አቶ ክቡር ገና የተመረጡት ጠቅላላ ጉባዔ ተደርጐ አጠቃላይ የም/ቤቱ አባላት ተገኝተው ነው ሥልጣናቸውን መልቀቅ ያለባቸው፣ ይህ ግን አልሆነም።
የምክር ቤቱ አባላት ለፕሬዚዳንትነት የመረጡት ክቡር ገናን እንጂ አስቻለው ኃይሌን አይደለም ይላሉ።
የአቶ ክቡር ገና ምክትል የሆኑትና በነጋዴው ማህበረሰብ የተመረጡት አቶ ተክሉ ብሩ ለምን እንዳልተኳቸው በግልጽ የተነገረ ነገር የለም።
አቶ ክቡር ገና በቅርቡ አሜሪካ በነበሩበት ወቅት እዚያ ለሚገኙት የውጭ ነጋዴዎች አገራችን ያለችበትን የጦርነት ሁኔታ ከገለፁ በኋላ፣ ነገር ግን ይህ ጦርነት ከንግድ የሚገታን አይደለም በማለት በውጭ የሚገኙትን ኢንቨስተሮች ሲጋብዙ እንደነበር የሚታወስ ነው።
ለንግድ ም/ቤቱም ቢሆን ከተመረጡበት ጊዜ ጀምሮ በርካታ ስራዎችን አከናውነዋል።
ነጋዴው በዘመናዊ መንገድ የንግድ ስራውን እንዲያከናውን አስፈላጊውን የኢንተርኔት እና የኢ ሜይል ተጠቃሚ በማድረግ እገዛ አድርገዋል።
- አቶ ክቡር ገና ትምህርታቸውን በአሜሪካ አገር ተከታትለው በኢ.ሲ.ኤ ውስጥ ሲሰሩ እንደቆዩ ይታወቃል።
ከዚህ በኋላ የራሳቸውን ሶፍት ዌሮችን በማዘጋጀት ንግድ ላይ ተሰማርተው ቆይተዋል።
አቶ ክቡር ገና አሁን ስማቸውን ለማጥፋት ጥረት በሚደረጉት የሙስና ተግባሮች ሊሳተፉ ቀርቶ ይህን ተግባር የሚፈፅሙትን ሲቃወሙ የኖሩ ናቸው።
የንግድ ምክር ቤቱ አጠቃላይ ጉባዔ እና ምርጫ በየሁለት አመቱ የሚደረግ ሲሆን፣ ቀጣዩ እና 21ኛው የፕሬዚዳንት እና የዲሬክተሮች ቦርድ አባላት ምርጫ በመጪው የካቲት 1991 ዓ.ም ይካሄዳል ተብሎ ይጠበቃል።
አሁን ክቡር ገናን ከሥልጣን እንዲነሱ አስተዋጽኦ ያደረጉትም አዲስ ተመራጮች አስከመጪው ስድስት ወር የንግድ ም/ቤቱን ይመሩታል።
ከ6 ወር በኋላ የንግድ ምክር ቤቱ ጠቅላላ ምርጫ እና ጉባዔ ይካሄዳል፣ የዚያ ሰው ይበለን።
ከፊያሜታ ሐምሌ 3 ቀን 1990
የአሳፋሪው ትርዒት መጋረጃ ተገለጠ!
በዶ/ር ታዬ ላይ በሃሰት መስክሩ የተባሉ እስረኞች ቃላቸውን ለፍ/ቤት ባለፈው ታህሳስ 3 ቀን 1990 ዓ.ም የነዶ/ር ታዬ፣ አቶ ገ/ፃዲቅ ኃ/ማርያምና አቶ ከበደ ደስታን ጉዳይ ለመመልከት ዳኞች ችሎት ላይ ባለመቅረባቸው ለጥር 13 ቀን ተቀጥሮ መመለሳቸው ይታወሳል።
ረቡዕ ጥር 13 1990 ዓ.ም እነ ዶ/ር ታዬ ከማረሚያ ቤት በ3፡00 ሰዓት መጡ።
ዳኞችም በ4፡20 ተሰየሙ።
በዕለቱ የእምነት ክህደት ቃሉን እንዲሰጥ የቀረበው ሻምበል ሞገስ አሰፋ የደረሰበትን አሰቃቂ ድብደባና ግርፋት ለእስር ቤቱ ገልጿል።
ሻምበል ሞገስ አሰፋ ቃሉን ለፍ/ቤት ሲሰጥ እንደ ዶ/ር ታዬ ወ/ሰማያት አቶ ገ/ፃዲቅ ኃ/ማርያምና አቶ ከበደ ደስታ ህገ ወጥ የፖለቲካ ድርጅት እንደሚያንቀሳቅሱና መንግሥትን በኃይል ለመገልበጥ እንዳሴሩ የምታውቀው ጉዳይ አለህ በሚል ሰበብ እጄ ከተያዘበት ቀን ጀምሮ በቃላት መግለፅ በማይቻል ሁኔታ እየተሰቃየሁኝ ነኝ ብሏል።
ይኸውም የስቃዬ መጠን ሰፋ ያለ ቢሆንም የቀድሞ ሰራዊት አባል እንደነበርና የተሀድሶ ፕሮግራሙን አጠናቆ የግል ህይወቱን ለመምራት በእርሽ ስራ እንደተሰማራና ለእርሻ ስራው ተስማሚ ምርጥ ዘር ለመግዛት አዲስ አበባ መጥቶ ያለምንም ምክንያት በሲቪል ታጣቂዎች ከመንገድ ላይ ታፍኖ በአንድ ጨለማ ክፍል ውስጥ መወርወሩንና በድብደባ ብዛት አንድ ጥርሱ እንደወለቀ አስረድቷል።
በመቀጠልም እነዚሁ ገራፊዎች የፊጥኝ አስረውት የዝቅዝቅ ሰቅለው በመደብደብ እና በኤሌትሪክ ንዝረት እንዳሰቃዩት ሲናገር በነዶ/ር ታዬ ላይ መስክር ነፃ ትወጣለህ እያሉ ያሰቃዩት እንደነበር ለፍ/ቤቱ አልሸሸገም።
በተጨማሪም በመጀመሪያው እለት ሲያዝ አዲስ ሲትዝን ሰዓት 440.0 ብር የተገዛ እና ሁለት ጣሳ እያንዳንዱ በ220.0 ብር የተገዛ ሁለት ጣሳ የሽንኩርት ምርጥ ዘርና በኪስ የነበረ ጥሬ ገንዘብ እንደተወሰደበት ተናግሯል።
ይህ ሁሉ ተራ ውንብድና እና ዝርፊያ የተካሄደበት ያለምንም ማስረጃ በግድ እነሱ ባቀናበሩት ተውኔት ላይ እንዲተውን ለመገፋፋት እና ለኢትዮጵያ ህዝብ የተሳሳተ ኢንፎርሜሽን አቅርብ በማለት ሲያስገድዱት እንደነበር ሲያብራራ ይሄ እኛ የምንልህን በትክክል አምነህ ከፈፀምክ በነፃ እንለቅሃለን።
ከኢትዮጵያ ቴሌቪዥን ጋዜጠኞች መጥተው እነ ዶ/ር ታዬ የመአህድ ፓለቲካ ድርጅት ህገ ወጥ መሪዎች መሆናቸው ከገለፅክና ለህዝቡ ትምህርት ትሰጣለህ በማለት ሊያግባቡኝ ቢሞክሩም እናም በነፃ ህሊናዬ የኢትዮጵያን ህዝብ ወደ ተሳሳተ ጐዳና ለማምራት ስላልፈለኩ ፈቃደኛ አልሆንኩም ብሏል።
ከዚህ በተጨማሪም ከዚህ ቀደም በቴሌቪዥንና በሬዲዮ በነ ዶ/ር ታዬ ላይ የመሰከረው ዮሴፍ ቢረሳው የተባለውን ወጣት በእስር ቤት አብረው እንደነበሩና በድብደባ ከፍተኛ ስቃይ ደርሶበት በቅርቡ በቴሌቪዥን በነዶ/ር ታዬ ላይ እንድመሰክር የሚጠና ፅሁፍ ተሰጥቶኝ እያነበብኩ ነው በማለት የገለፀላቸው መሆኑን ተናግረዋል።
በመጨረሻም በአካሌ ላይ የደረሰብኝን ጉዳት ፍ/ቤቱ እንዲመለከትልኝ ብሎ የጠየቀ ሲሆን ፍ/ቤቱም አሁን ማሳየቱ ጥቅም የለውም።
ነገር ግን በሚቀጥለው ጊዜ የእጁን ስብራትና ግርፋቱን የጥርሱንም ውልቃት እንዲያቀርብ በማለት ለየካቲት 27 ቀን ቀጠሮ ተሰጥቷል።
የሻምበል ሞገስ አሰፋ ቤተሰቦችም ይህ ሪፓርት እስቀረበበት ዕለት ድረስ ግለሰቡ የትና በምን ሁኔታ ላይ እንደሚገኝ አያውቁም።
ከፊያሜታ ጥር 20 ቀን 1990
3ኛው የኢትዮጵያ የመዐህድና የፕሮፌሰር አስራት ተቆርቋሪ ወገኖች ጉባኤ ተካሄደ
የቀኛዝማች ነቅዐጥበብን የአመራር እውቅናም አንስቷል
የኢትዮጵያ የመዐሕድና የፕሮፌሰር አስራት ተቆርቋሪ ወገኖች ጥቅምት 13 ቀን 92 ዓ.ም በአዲስ አበባ ግራር ሆቴል ስብሰባ አካሂዶ የቦርዱን የስራ አስፈፃሚ ኮሚቴ ሪፖርት ካዱመጠና ከመረመረ በኋላ ውሳኔዎችን ማሳለፉን የድርጅቱ መግለጫ አስታውቋል።
በጉባኤው ላይ የቀድሞው የመዐሕድ መሪ ክቡር ፕሮፌሰር አስራት ወልደየስ ከዚህ አለም በሞት ከተለዩ በኋላ ማዕከላዊ ኮሚቴው በአስቸኳይ ብሔራዊ ሸንጎውን ጠርቶ መሪውን ባለመተካቱ መሪ አልባ በሆነ ሁኔታ እስከዛሬ የተሰሩት ተግባራት ሁሉ ህገወጥ መሆናቸውን ጉባኤተኞች ተረዱ ሲል መግለጫው ጠቁሟል።
ከዚህም በላይ ጥራት ያለው መሪ ለመተካትና የድርጅቱን ደካማና ጠንካራ ጎን ገምግሞ የማስተካከያ እርምጃ ለመውሰድ የሚያስችለውን ብሔራዊ ሸንጎ እንዲጠራ ሲጠየቅ ቀኛዝማች ነቅዐጥበብ በመከላከላቸውና እራሳቸውን በፓርቲው ስልጣን ላይ ለማቆየት ከፍተኛ መሰናክል መሆናቸውን መገንዘቡን በመግለጫው አመልክቷል።
ከዚህም በላይ ቀኛዝማች ነቅዐጥበብ ቀስቃሽ የሆነውን የሞረሽ የኪነት ቡድንን መበተናቸውን በአዲስ አበባ ካውንስል ውስጥና በማእከላዊ ኮሚቴው ሳይቀር የወያኔ አቀንቃኞችን በአመራር ላይ በማስቀመጥ ድርጅቱን ለማፈራረስ እያመቻቹ መሆናቸውን አውግዟል።
ከዚህም በላይ ድርጅቱ ከልዩ ምንጭ የሚያገኘውን ገቢ ከፋይናንስ ደንብና መመሪያ ውጪ በመጠቀማቸው በገለልተኛ የሂሳብ መርማሪዎች እንዲመረመር ቢጠየቁ አሻፈረኝ ማለታቸውን የተገነዘበ ከመሆኑ ባሻገር ከፍተኛ አስተዋጽኦ በማድረግ ላይ ያሉትን ድጋፍ ሰጪ ኮሚቴዎች በማፈራረስ ላይ መሆናቸውን አውግዟል።
በስብሰባውም መጨረሻ የኢትዮጵያ የመዐሕድና የፕሮፌሰር አስራት ተቆርቋሪ ወገኖች ባለ 5 ነጥብ የአቋም መግለጫና ውሳኔ ያሳለፉ ሲሆን በውሳኔያቸው መጀመሪያ ላይ የቀኝ አዝማችን ከስነስርዓት የወጣ አመራር በአንድ ድምፅ በማውገዝ ብሔራዊ ሸንጎው ተጠርቶ እስኪወስን ድረስ በመዐሕድ ያላቸውን አመራር እውቅና አንስቷል።
በሁለተኛ ደረጃም ከእርሳቸው ጋር የዚህ አፍራሽ ተግባር ተሰልፈው የቅርብ ተባባሪያቸው ናቸው ያላቸውን 1ኛ፦ አቶ አድማሱ መከተ 2ኛ፦ አቶ ሳህሌ ሰይፉ በድርጅቱ ውስጥ እየፈፀሙ ያሉትን አፍራስ አሰራር ለማስቆም ይቻል ዘንድ ከማንኛውም የፓርቲው ተግባራት እንዲታገዱና ለብሔራዊ ሸንጎ ፍርድ እንዲቀርቡ ወስኗል።
3ኛ የመዐሕድ ህጋዊ ህልውና እንዲጠበቅና በህዝቡ ዘንድ የነበረው ከበሬታና ተቀባይነት እንደገና እንዲረጋገጥ የተቆርቋሪዎች ስራ አስፈፃሚ ኮሚቴ በስፋት አባላትና ደጋፊዎች ተከታዮችን አጠቃላይ ህዝባዊ ስብሰባን ጠርቶ ስለሸንጎው መሰብሰብ ውሳኔ እንዲሰጥ ወስኗል።
የኢትዮጵያ የመዐህድና የፕሮፌሰር አስራት ተቆርቋሪ ወገኖች ጉባኤ ያሳለፈውን የአቋም መግለጫና ውሳኔ ሙሉ ቃል ይመልከቱ።
ከፊያሜታ ጥቅምት 16 ቀን 1992
ለሻዕቢያ ዕብሪት የሚታጠፍ ክንድ አይኖርም!
በማናቸውም መመዘኛ ሻዕቢያ በእብሪት እና በንቀት የፈፀመው ወረራ የሚደገፍ አይደለም።
ትዕቢትና እብሪትን መሰረታዊ ባህሪው ያደረገው ሻዕቢያ ለኢትየጵያዊያን የለው የተዛባ ብቻ ሳይሆን የቀጨጨ አመለካከቱ ዛሬ የተጀመረ ሳይሆን የቆየ ነው።
ይህ ለብዙ ዓመታት በህሊናው ተፀንሶ የቆየን ንቀት በንግግር እና በድርድር ማስወገድ ባይቻልም በሚገባቸው ቋንቋ ማናገር የወቅቱ ግዴታ ሆኗል።
ስለ ኢትዮጵያዊነትም ክብር የሚወሰድ እርምጃ በታሪክ እና በትውልድ ፊት ሞገስን ያሰጣል።
ስለሆነም ለሻዕቢያ እብሪት የሚታጠፍ ክንድ አይኖርም።
ይህን ደግሞ ቀድሞም የምንለው፣ ዛሬም የምንደግመው ቃል ነው።
"ሰልፍ የጀግና፣ ድል የእግዚአብሔር ነው!"
ከፊያሜታ ግንቦት 26 ቀን 1990
የመድኃኒት ዋጋ ንሮ ሕዝብ አስመረረ
በኦሮሚያና በደቡብ ሕዝቦች ክልላዊ መስተዳድር በሚገኙት በሾኔ፣ በዱራሜ፣ በአላባ፣ በአዴ፣ በሻሽመኔ፣ በአርሲ ነገሌና በዝዋይ ከተሞች የግል መድኃኒት ቤቶች (ፋርማሲ) ከፍተው መድኃኒት የሚሸጡት ግለሰቦች ከራስ ምታት ክኒን እስከ ሕፃናት ሽሮፕ ባሉ መድኃኒቶች ላይ እንዳስፈለጋቸው ዋጋ በመጨመር ሕዝብ ማስመረራቸውን ሪፖርተራችን ከሥፍራው ዘግቦ የላከልን ዜና ይጠቁማል።
በክልሉ የሚገኘው የጦቢያ ሪፖርተር በየመድኃኒት ቤቶቹ ደጃፍ ተኮልኩለው መድኃኒት የሚጠይቁትን ሕሙማን አነጋግሮ እንዳሰፈረው ለግል መድኃኒት ቤቶች የምዝበራውን መንገድ ያመቻቹላቸው የመንግሥት ክሊኒኮች፣ ጤና ጣቢያዎችና ሆስፒታሎች ናቸው።
ሕሙማን የጤና ምርመራ ከተደረገላቸው በኋላ «እኛ መድኃኒት የለንም፣ ከውጭ ግዙ» እየተባሉ ስለሚታዘዙ በውድ ዋጋ ለመግዛት ይገደዳሉ።
ሪፖርተራችን ከግል መድኃኒት ቤት ባለቤቶች መካከል አንዳንዶቹን ስለጉዳዩ ጠይቆ በየዓመቱ ከሚከፍሉት ግብር በተጨማሪ ቸርቻሪ ነጋዴዎች ከአዋሳ መድኃኒት ማከፋፈያ ድርጅት በሕጋዊ ደረሰኝ የገዟቸውን መድኃኒቶች ይዘው ወደየአከባቢያቸው በሚጓጓዙበት ወቅት በጥቁር ውሃ ኬላ ላይ «የኢትዮጵያ የሽግግር መንግሥት» የሥራና ከተማ ልማት ሚኒስቴር በሲዳማ አዋሳ የልዩ ልዩ ገቢ ገንዘብ ደረሰኝ በሚል ካርኒ ገንዘብ በቀረጥ መልክ የሚሰበስቡ ግለሰቦች ስላሉ ያንን ለማካካስ በመድኃኒት ላይ ዋጋ መጨመራቸውን ገልጸውለታል።
ከጦቢያ መስከረም 22 ቀን 1990
ርዕሰ አንቀጽ
በዳኝነት ሥላቅና ፌዝ
የሕግ ሰዎች እንደሚነግሩን በየትም አገር፣ የዴሞክራሲ መንበር የተዘረጋባቸውና ከቶውንም መቀመጫውም ናቸው በሚባሉ አገሮች ዳኝነት ብርቅ ናት።
ዜጋው፣ ቢበደል፣ ከሕግና ሥርዓት ውጭ መብቱ ቢወሰድበት የሚሄደው ወደዳኝነት ሥርዓት ነው።
በርግጥ ፍርድ ሁሉ ፍትሐዊ ተብሎ አይጠቀስም።
ምክንያቱም ፍትሕ ትክክለኛ ዳኝነት ሲሆን ፍርድ ግን በቀረበ ማስረጃ መሠረት የሚሰጥ ውሳኔ ማለት ነው።
ስለሆነም የሚሰጥ ፍርድ የባለሥልጣንና የገዥው ፓርቲ ተጽእኖ የሚያንገላታው ወይም በአፈ ጮማ ጠበቃ የተድበሰበሰ ማስረጃ ሐቁን የሸፈነው ይሆናል።
ወዲህም በየትም አምባገነን ሥርዓት ውስጥ የሚዘረጋ የዳኝነት ፍርድ ቤት ከፖለቲካው ተጽዕኖ ነፃ ነው ማለት አይቻልም።
የመንግሥት ሽታ የሚሸትበትና የፖለቲካ ዓላማን ለማስፈጸም ሲባል የሚሰጥ ውሳኔ መለመድና መብዛት አንድ ሕዝብ እምነቱን በሙሉ በሕግ ልዕልና ላይ እንዳይጥል ያደርገዋል።
በአሁኑ ወቅት በዳኝነት ላይ ያለውን የሕዝብ አመለካከት ያጤኑአል።
አቶ መለስ ዜናዊ ከዚህ በፊት እንደመሰከሩት በዚህ አገር ብዙዎች የፍትሕ አስተናባሪዎች ፍትሕ ይቸበችባሉ።
የቀድሞው የፍትሕ ሚኒስትር (በመሠረቱ የፍርድ ሚኒስትር) እንዳሉት ይህ ዘመን የፍትሕ ወርቃማ ዘመን ሊሆን አይችልም።
ይልቁንም አቶ መለስ ሊያረጋግጡልን እንደ ወደዱት «ፍትሕ የተረገጠበትና ማላገጫ» የሆነበት ጊዜ ነው።
በምክንያቶች ድርደራ በኩል ጥቂት ነጥቦችን ብቻ ማንሣት መልሱን ይሰጥ ይሆናል።
አንደኛ ችሎታ፣ ብቃትና ልምድ የነበራቸው የሕግ ሰዎች ተጠራርገው ወጥተዋል።
ሁለተኛ ከመንግሥት ጋር መወዳጀትን፣ ባሮሜትሩን እየለኩ መፍረድን እንደ ሙያ የያዙ ወገኖች የፍትሕ ማስተናበሩን ሰፈሩበት።
ሦስተኛ በሕሊናና በሕግ መሥራት አለ ብሎ በሙሉ አፍ መናገር ይከብዳል።
ሁሉም እንደ ሌላው ደካማ ዜጋ መጦሪያውን ማሰብ ይዟል።
ዝርዝሩን በዚህ መልክ ማስፋት ይቻላል።
በእኛ እምነት አንዱ ዋና ምክንያት ሥርዓቱ ጥራትና ንጽሕና ስለሌለው ፍትሕን ማሰብ ራሱ ስሕተተኛ ያደርጋል።
ሁሉ ነገር የተናጋው ከመሠረቱ ነውና!
ለመንግሥትና መንግሥትን ከሚነዳው ፓርቲ ልሳናት እንደምናነብበው በፍትሕ አስተናባሪ ዋነኛ አካላት መሪዎችም መካከል ትርምስና አለመግባባት አለ።
አንዱ ሹመኛ የተሾሙበትን መንበር ዘመድ በዘመድ እንዳደረጉት ደግሞ ከሌላ እትም የተገኘው ዜና ያረጋግጣል።
እርግጥ እንዲህ ተደርጐ ከሆነ ይኸ ራሱ አንድ ሌላ በፍትሕ የመቀለድ ተግባር ነው።
ስለዚህ አሁንም በፍትሕ ሰፈር ከፍተኛ ንቅዘት እንዳለ አያከራክርም።
አቶ መለስ ያሉት ሁሉ ትክክለኛ ሲሆን በእነዚህ ችሎቶችና ዳኞች የተፈረዱ ፍርዶች ፍትሐዊነት እንደማይኖርባቸውም ሊሰመርበት ይገባል።
በተለይም የሕሊና እሥረኞች እየተባሉ የሚጠቀሱትን የፖለቲካ ተቃዋሚ ቡድኖች መሪዎች የእነዚህ ግለሰቦች ፍርድ ሰለባዎች አድርጐ ለማየት የሚቻል ይመስለኛል።
የሕግ ሰዎች «የዘገየ ዳኝነት የተነፈገ ፍትሕ ነው» ይላሉ።
ላለፉት ስድስት ዓመታት ክስ ሳይመሰረትባቸው፣ ክሱ ቢመሠረትም በሰበብ ባስባቡ እየተጓተተ ሰዎች ሳይፈረድባቸው በእስር እየማቀቁ ናቸው።
የአማራው ክልል ተብሎ ክርስትና በተነሳው የአገራችን አካባቢ የቀይ ሽብር ተዋናይ ናቸው ተብለው የተጠረጠሩ ጉዳያቸው መታዬት የሚጀምረው ከስድስት ዓመት በኋላ በ1990 ነው።
እነዚህ ሰዎች ጉዳያቸው በፍርድ ቤት ታይቶ ጥፋተኛ ሆነው ባይገኙ «በነፃ ተሰናብተዋል» ሊባሉ ነው።
ባለፉት ስድስት ዓመታት ለአንዱ ክልል ትምህርት ቤቶች በየደረጃው፣ የጤና ተቋማት፣ መንገዶች፣ ፋብሪካዎች ወዘተ ሲታቀዱለትና ሲሠሩለት ያልታደለው (ያልታገለው እንበል?) ደግሞ እሥር ቤት ተገጥግጦለታል።
እስረኛ በእስረኛ ሆኗል።
ስለዚህ የእሥረኛው ብዛት በትክክል አይታወቅ እንጂ ሺህ በሺህ ተብሎ ሊጠቃለል ይችላል።
ይኸ ሁሉ በዚህ አገር የፍትሕ ርቀት፣ የእኩልነት መጥፋት በየቀኑ እየባሰበት ለመሄዱ ማረጋገጫ ነው።
በዚህች አገር የፍርድ ሥራ አካሄድ በራሱ አሳዛኝና አነጋጋሪ እየሆነ በወያኔ ኢሓዴግ በኩል ለካናዳ፣ ለዩናይትድ እስቴትስ፣ ለአንዳንድ የአፍሪካና የአውሮፓ አገሮች ጥያቄ መቅረቡ ታውቆአል።
ጥያቄው በእነዚህ አገሮች በፖለቲካ ጥገኝነት፣ ዜግነት በማግኘትና በሥራ ሳቢያ የሚገኙ ቀድሞ ከደርግ ጋር የሠሩ በወንጀለኛነት የሚጠረጠሩ ሰዎች አሉና እጃቸው ይሰጠን የሚል ነው።
እስካሁን በጥርጣሬ የታሰሩት ምን ፍትሕ አገኙ?
ፍርድ ቤት ቀርበው ለማሟገት እንኳ ዕድል ያገኙት ስንት ናቸው?
ስለሆነም እነዚህ መንግሥታት በዚህ ጥያቄ መንሥዔነት እስካሁን ያለውን የፍትሕ መታጣት፣ የግለሰብ ዜጐችን መብት መረገጥ፣ የዘገየውን ዳኝነት፣ ወዘተ፣ ጉዳይ በምር ሊጠይቁ ይገባቸዋል።
በሌላ በኩል ደግሞ ለፍትሕ መስፈን ከባድ ኃላፊነት የቆሙ እንደ ኢሰመጉ፣ የጠበቆች ማኅበር፣ የጋዜጠኞች ማኅበርና ሌሎች አግባብ ያላቸው ክፍሎች ለፍትሀዊ ሥርዓት መስፈንና ለተስተካከለ ዳኝነት ተቃዋሚ ኃይሎችም ትግላቸውን ማፋፋም አለባቸው።
ይኸ ሕዝብ ከእንግዲህ ወዲህ በፍትሕና በዳኝነት ላይ ስላቅና ፌዝ ይዞ ለሚቀርብ መንግሥት መመቸት አይገባውም።
ከጦቢያ ነሐሴ 29 ቀን 1989
ዴሞክራሲያዊ ሥርዓት በትግላችን
በዴሞክራሲያዊ የመንግሥት አወቃቀር የሕግ አውጭ፣ የሕግ አስፈፃሚና የሕግ ተርጓሚ የተባሉ የመንግሥት የሥራ ዘርፎች የሚዋቀሩት ያለምክንያት አይደለም።
አንዱ ሌላውን እየተቆጣጠረ በመንግሥት አሠራርና አመራር ሚዛን እንዲኖር የሚፈለገው አንዱ መንግሥታዊ ዘርፍ፣ በተለይም ፋይናንስና የጦር ኃይልን በእጁ ያስገባው አስፈፃሚ ወገን ገዝፎና ከቁጥጥር ውጭ ሆኖ እንዳይወጣ በሕዝብ ላይም እንዳይጫን ነው።
ነባር ዴሞክራሲያዊ አገሮች ይህን የመንግሥት አሠራር ዘዴ የመቆጣጠሪያና ሚዛን የመጠበቂያ ዘዴ አድርገው ይጠቀሙበታል።
በዘመናችን የመንግሥት አሠራር ይህ የሦስትዮሽ አሠራር «አራተኛው ኃይል» የሚባለው ነፃ ፕሬስ ተጨምሮበት መንግሥትና ባለሥልጣኖቹ አስቀድሞ ሕግ የማውጣት ሥልጣን ባለው አካል በወጡ ሕጐች እንዲመሩ፣ በስውርና በጓዳ የሚፈፀም መንግሥታዊ ተግባር እንዳይኖር ነፃ ፕሬስ እየተከታተለ ለሕዝብ ይፋ እንዲያደርግ፣ የመንግሥት ባለሥልጣናቱ ከወጣላቸው ሕግና ከተሰጣቸው ሥልጣን ወጥተው ጥፋት ቢፈጽሙ በሕግ እንዲጠየቁ የተዘረጋ ሥርዓት በተግባር ላይ ውሏል።
በአገራችን ያለውን ሁኔታ መለስ ብለን ስንመለከት ምንም እንኳን በፕሮፓጋንዳ ደረጃ በሕዝብ ይሁንታ የተቋቋመ ምክር ቤት፣ በሕዝባዊ ምርጫ ሥልጣን የያዘ መንግሥት፣ ነፃ ዳኝነት፣ ነፃ ኢኮኖሚ፣ ነፃ ፕሬስ ተዋቅሯል ቢባልም በተግባር ግን የሚታየው አንድ በጠመንጃ ኃይል ወደሥልጣን የመጣ ኃይል የአብዮታዊ ዴሞክራሲን ርዕዮት አንግቦ ከአንድ ምንጭ የተቀዱ ሰዎችን የሥልጣኑ መሠረት አድርጐ የሚንቀሳቀስበት ሁኔታ ነው።
በነፃ ኢኮኖሚ ስም የገዥው ፓርቲ የኢኮኖሚ ተቋማት እየተጠናከሩ ናቸው።
በነፃ ፕሬስ ስም የገዥው ፓርቲ እትሞች በመንግሥታዊ መዋቅሮች አጋዥነት ጭምር ይሠራጫሉ።
በነፃ ምርጫ ስም ኢሓዴግ የፖለቲካ መድረኩን በብቸኝነት ይቆጣጠራል።
ይኸው ቡድን የሕዝብ ተወካዮች ምክር ቤት የሚባለውን ሕግ አውጭ አካል በበላይነት ይቆጣጠራል።
ጠቅላይ ሚኒስትሩን ጨምሮ በመንግሥታዊ ቢሮክራሲው ውስጥ ቁልፍና ወሳኝ ሚና ያላቸው የባለጠመንጃው ካድሬዎችና የአስፈፃሚው አካል አባሎች «በሕዝብ እንደራሴነት» በምክር ቤቱ ተቀምጠው በሕግ አውጭው አካል የፈለጉትን ይወስናሉ፣ ያስወስናሉ።
ይኸው አስፈፃሚ አካል ዳኞችን እያሰለጠነና እየመለመለ ለሹመት አቅርቦ እንደገና በሕዝብ ተወካዮች ምክር ቤት ተቀምጦ ሹመታቸውን ያፀድቃል።
ታዲያ የመንግሥት ሦስት ዘርፎች (ሕግ አውጭ፣ ሕግ ተርጓሚ፣ ሕግ አስፈፃሚ) በነፃነት ተዋቅረው ሁኔታው ለዴሞክራሲው መጐልበት ተመቻችቷል ማለት ይቻላል?
በአንድ መንግሥታዊ ሥርዓት ውስጥ የዳኝነት ሥርዓት የሚዋቀረውና ከተጽዕኖ ነፃ ሆኖ ይሠራል የሚባለው ዜጐች ከመንግሥት ጋርና እርስ በርሳቸውም ባላቸው ግንኙነት ከሕግ ሥርዓት ውጭ የሆነ ድርጊት እንዳይፈፀምባቸው፣ ተፈጽሞ ቢገኝ ወደዳኝነቱ አካል ሄደው ፍትህን እንዲጠይቁ ነው።
በእኛ ሁኔታ ግን ይህ አሠራር ሥር እንዲሰድ፣ መንግሥትና ባለሥልጣናቱ አስቀድሞ በወጣ ሕግና ደንብ መሠረት ኃላፊነታቸውን እንዲወጡ፣ አፈንግጠው ቢገኙ በሕግ እንዲጠየቁ ፍላጐቱ የለም ማለት ይቻላል።
ይህ ደግሞ ያለምክንያት አልሆነም።
የመንግሥት አመራሩን የሚቆጣጠሩት ትናንት በተማሪነት ዘመናቸው የግራ ፖለቲካ አራማጆች ነን ይሉ የነበሩ፣ ዓለም አቀፍ ሁኔታዎች እስከተለወጡ ድረስ በይፋ «የአልባንያ ኮሙኒዝም ተከታዮች ነን» ይሉ የነበሩ፣ የዓለም አቀፍ ሁኔታዎችን መለወጥ ሲገነዘቡ በብልጥነት «የነፃ ኢኮኖሚ» አራማጆች ነን ብለው ጓዛቸውን ጠቅልለው በዘመነኞች ጉያ ሥር የገቡ ናቸው።
ርዕዮታቸው ግን አሁንም «አብዮታዊ ዴሞክራሲ» የሚባለው በመደብ አስተሳሰብ የታጀለ የግራ አስተሳሰብ ነው።
በእኛ እምነት ከእነዚህ የአልባንያ ኮሙኒስቶች ዴሞክራቶችን ማግኘት የሚቻል አይመስለንም።
እንዲያውም ዛሬ በአገራችን ብሔራዊ እርቅን የመርገጥና የፍጥጫን መንገድ የመከተል አዝማሚያ የሚታየው በዚሁ ምክንያት ነው።
እነዚህ ወገኖች ስለሰው መብትና ስለ ሕግ ያላቸውን አስተሳሰብ በሚመለከት ከአንድ የአብዮታዊ ዴሞክራሲ ሰነድ ያገኘነውን ሀሳብ እንጥቀስ።
«የአገሪቱ ሕገ - መንግሥት ከመጀመሪያውም የሰፊውን ሕዝብ መብቶች በሚያረጋግጥ መንገድ እንዲቀረጽ ማድረግ።
ይህን መሠረት በማድረግ የሚወጡ የተለያዩ ሕጐችም የሰፊውን ሕዝብ መብት በሚያረጋግጥና የጠላቶች አደናቃፊ ተግባራት በሚያግዱበት አኳኋን እንዲወጡ ይደረጋል።
ሕገ - መንግሥቱንና ሕግጋቱን የሚጠብቁና የሚያረጋግጡ ተቋሞችም የሕዝብን መብቶች ሊጠብቁ የሚችሉበት ባህርይ ይዘው እንዲታነፁ ይደረጋል።
ገዥ መደቦች የሰፊው ሕዝብ መብቶች ለመገደብ የሚያደርጉት መፍጨርጨር ሲኖር የሕግ አንቀጽ እየጠቀሱ እያንዳንዷን አደናቃፊ ተግባራቸውን መቅጣትና መግታት ይቻላል።
ሕገ - መንግሥትና ሕግን ተፃረው በአመፅ መልክ የሰፊውን ሕዝብ መብቶች ለማፈን ሲሞክሩም ሰፊውን ሕዝብ በማነሳሳት ማዳሸቅ ይቻላል።
»ከዚህ በላይ በሰፈረው የአብዮታዊ ዴሞክራቶች (የማሌሊት ኮሙኒስቶች) ትንታኔ መሠረት ሕግ የሚቆመውና አገልግሎት የሚሰጠው ለዜጋው ሁሉ ሳይሆን ለ«ሰፊው ሕዝብ» ነው።
ሕግ የ«ሰፊውን ሕዝብ ጠላት» መቆጣጠሪያም ነው።
ዛሬ ተቃዋሚዎች ልዩ ልዩ ወንጀል እየተለጠፈባቸው በእስር የሚማቅቁት በዚህ ምክንያት ነው።
እናም ስለአገራችን ሕልም አለን የሚሉና ከኢሓዴግ በተለይም ከሕወሀት የተለየ ሀሳብ የሚያራምዱ ልዩ ልዩ ስም እየተሰጣቸው የፕሮፓጋንዳ ኢላማ የሚሆኑት በዚሁ ፖሊሲ መሠረትነት ነው።
በተደጋጋሚ እንዳወሳነው ነፃ ዳኝነት ዜጐች መብታቸው ሲደፈር ሕግን መሠረት አድርገው የተወሰደው መብት እንዲመለስላቸው የሚጠይቁበት አደባባይ ነው።
ዛሬ በአስተዳደራዊ ውሣኔ ሠራተኛ በገፍ ከሥራ ይባረራል፣ መብቱ ይገፈፋል።
በችሎቶች መሰብሰብ ምክንያት በሁለት ወራት ውስጥ ውሣኔ ማግኘት የሚገባው የሠራተኛ ጉዳይ በዓመታት በቀጠሮ ይንከባለላል።
የቀበሌ ሹማምንት እየተነሱ የማንንም ቤት ያሽጋሉ።
ዕቃ እያወጡ ይወረውራሉ።
አሠራሩን ለመቃወምና ፍትህን ከዳኝነት አደባባይ ለመፈለግ ፈጣን አሠራር የለም።
በአሁኑ ጊዜ «ከመክሰስ መከሰስ» የሚለው አነጋገር እየተለመደና ሕዝብ በዳኝነት ሥርዓቱ ላይ እምነት እያጣ ነው።
የመብት ማስከበሪያ ናቸው ተብለው የሚገመቱት ፍርድ ቤቶች የሕዝብ መንገላቻ ሆነዋል።
ጨው አልጫ ሲሆን ወጥን በምን ያጣፍጧል?
ሁኔታው ግን አስፈጻሚው አካል የዜጐችን መብት በፈለገው መንገድ እየጨፈለቀ፣ የፈለገውን ሕገ ወጥ እርምጃ እየወሰደ ያለተጠያቂነት ለመፏለል ያዘጋጀው ይመስላል።
የሕግ ሞያተኞች ሳይታጡ ችሎቶችን አጣቦ በሕዝብ መብት መቀለድ ሌላ ምንም ስም ሊሰጠው አይችልም።
ብቸኛ መፍትሔውም ለሥርዓቱ የሕዝብ ፍላጐት ተገዥነት አጥብቆ መታገል ነው።
ዴሞክራሲያዊ የሆነ የሕዝብ ሥርዓት በትግላችን እናምጣ።
ከጦቢያ መስከረም 22 ቀን 1990
ህዝብን በስፋት የሚያጠቃውን የወባ ወረርሽኝ ለመቆጣጠር አንድ ራሱን የቻለ ባለቤት መፍጠር ወሳኝ ነው
በአሁኑ ጊዜ በመላው ኢትዮጵያ የወባ በሽታ ስር የሠደደ ህዝብን በብዛት የሚቀጥፍ ሃይለኛ ወረርሽኝ ሆኗል።
የወባ በሽታ ቆላማዎቹን አካባቢዎች ብቻ ሳይሆን ወደ ደጋማ አካባቢዎች አዲስ አበባ ውስጥ ጭምር በመግባት ህዝብን ከሥራ ውጪ ማድረግ ከጀመረ የቆየ ቢሆንም ወባን የመሠለ አስከፊ ወረርሽኝ ለመቆጣጠር የተወሰነ አንድም አይነት አመርቂ እርምጃ የለም።
የወባ ወረርሽኝ የከፋ ሊሆን የሚችል መሆኑ ገና ከጥንት የታወቀ በመሆኑ ነበር ራሱን የቻለ የወባ ማጥፊያ ድርጅት ተቋቁሞ የራሱ ሙያተኞችና የራሱ ባጀት እንዲኖረው የተደረገው በዚያ ዘመን ወባ ከቁጥጥር ውጪ የወጣበት አንድም ወቅት አልነበረም።
ምክንያቱም የወባ ትንኝ ሊራባ በሚችልባቸው ቦታዎች ሁሉ ቁጥጥር እየተደረገ መድሃኒቱ ይረጭ ስለነበር ነው።
ከጥቂት አመታት በኋላ ግን ድርጅቱ ፈርሶ በጤና ጥበቃ ሥር በመዋሉ ወባን በሃላፊነት ሊቆጣጠር የሚችል ተጠሪ ስለጠፋ የወባ ወረርሽኝ ሊገዝፍ ችሏል።
ከዚሁ ጋር አብሮ መታየት ያለበት ለወባ ተብለው የሚሠጡ መድሃኒቶችን በሽታው በአብዛኛው እየተላመደው የሄደ በመሆኑ በሚወጡ መድሃኒቶች በቀላሉ የመፈወሱም ጉዳይ አሳሳቢ እየሆነ መጥቷል።
ስለዚህ ይህንን ተወዳዳሪ የሌለውን የወረርሽኝ በሽታ በቁጥጥር ስር ለማዋልና ብሎም ለማጥፋት አንድ ራሱን የቻለ ሃላፊነት ያለው ተቋም መፈጠሩ ወሳኝ ስለሆነ ሁኔታዎች ከቁጥጥር ውጭ ከመሆናቸው በፊት መንግስት ትኩረት እንዲሠጠው እናሳስባለን።
ከፊያሜታ ጥር 28 ቀን 1991
ከሮም የሚመለሰውን ሐውልት ለመትከል ዝግጅቱ ተጠናቀቀ
ከሮም የሚመጣውን የአክሱም ሐውልት ለመትከል ሲደረግ የነበረው ዝግጅት መጠናቀቁን የትግራይ ክልል ባህል ቱሪዝምና ማስታወቂያ ቢሮ አመለከተ።
በቢሮው የባህል መምሪያ ኃላፊ አቶ መሰለ ዘለቀ እንዳሉት በኢጣሊያ ወረራ ምክንያት ወደሮም የተወሰደውን የአክሱም ታሪካዊ ሐውልት ሲመለስ አሁን ካለው የቆመው ሐውልት አጠገብ ለመትከል ጓድጓድ ተቆፍሯል።
ኃላፊው እስከ አሁን ያላቸውን መረጃ ጠቅሰው እንዳመለከቱት የተቆፈረውን ጉድጓድ መሰረት ጥንካሬ ለማረጋገጥ በፈረንሳይ ባለሙያዎችና ጥናት ተደርጎ መሬት መደልደሉንና ሐውልቱ ሲመጣ በተቆፈረው ቦታ መትከል ይቻላል።
ሐውልቱ በሲቪል አቪየሽን በኩል የሚመጣበትን መንገድ በአክሱም ከተማ የተገነባውና በቅርቡ ለአገልግሎት የበቃው የአፄ ዮሐንስ ዓለም አቀፍ አውሮፕላን ማረፊያ አስፋልት ሊቋቋመው እንደሚችል በባለሙያዎች በቂ ጥናት ተደርጐ መረጋገጡንም አቶ መሰለ አመልክተዋል።
ከአዲስ ዘመን ሰኔ 11 ቀን 1993
ኢትዮጵያውያኑ በሊባኖስ ቆይታቸው መደብደባቸውን የዓለም አቀፍ የስደተኞች ድርጅት አስታወቀ
ከአገራቸው ለሥራ ፍለታ ወደሊባኖስ ተጉዘው በቅርቡ የተመለሱ ከ30 በላይ ኢትዮጵያውያን ለሥራ በቆዩበት ወቅት በድብደባ መሰቃየታቸውን የዓለም አቀፍ የስደተኞች ድርጅት አስታወቀ።
የፈረንሳይ ዜና አገልግልቶ ከትናንት በስቲያ ድርጅቱን ጠቅሶ እንደዘገበው ከሊባኖስ የተመለሱ 36 ሴቶች አዲስ አበባ ውስጥ የመጀመሪያ ደረጃ ምርመራ ተደርጎላቸው በድብደባ የተንገላቱ መሆኑን መረዳት ተችሏል።
እንደድርጅቱ ቃል አቀባይ ሚስተር ጂን ፊሊፕ ቻውዚይ አገላለጽ ተመላሾቹ በሊባኖስ ዜጎች መደብደባቸውና በአንዳንዶቹ ላይ እስከ አጥንት መሰበር እንዲሁም ከተመላሾቹ አንዷ በደረሰባት አስከፊ ጥቃት ለአዕምሮ መቃወስ መዳረጓን አስታውቀዋል።
ሴቶቹ ከ20 እስከ 30 የዕድሜ ግምት ያላቸው መሆናቸውን ቃል አቀባዩ ገልጸው ከተመላሾቹ ውስጥ ከሶስቱ በስተቀር ሁሉም ከከተሞች የሄዱ መሆናቸውን ጠቁመዋል።
እንደ ድርጅቱ ገለጻ በአሁኑ ወቅት ከ12 ሺህ እስከ 14 ሺህ የሚገመቱ ኢትዮጵያውያን ሊባኖስ ውስጥ በቤት አገልጋይነት እየሰሩ ናቸው።
የስደተኞቹ ድርጅት ከኢትዮጵያ መንግሥት የሴቶች ጉዳይ ቢሮ ጋር በመተባበር ሴቶች በሕገወጥ መንገድ ከአገር እንዳይወጡ ለማድረግ ችግሩ ግንዛቤ እንዲያገኝና ተመላሾቹን በመርዳት በኩል እየሠራ ነው ብሏል።
እ.ኤ.አ ከ1997 እስከ 1999 ብቻ ለሥራ ወደተለያዩ የዓረብ አገሮች የወጡ የ7 ሴቶች ሞት በጋዜጦች መገለጹንና የኢትዮጵያ ቴሌቪዥንም በአሲድ የተቃጠለች ሴት ምስል ማሳየቱን ድርጅቱ አስታውሶ ይህ የችግሩ አነስተኛው ክፍል በመሆኑ በበለጠ ለማወቅ አህጉራዊ ጥናት አስፈላጊ መሆኑን ጠቁሟል።
የኬንያና የኤርትራ ሴቶችም በተመሳሳይ ሁኔታ ስቃይ እየደረሰባቸው እንደሚገኝ በአዲስ አበባ የድርጅቱ መልዕክተኛ የሆኑት ሜራ ሴዜ በጹሑፍ ማቅረባቸውን ዘግቧል።
ከአዲስ ዘመን የካቲት 23 ቀን 1993
ኢሕአዴግ በምርጫ ጉዳይ ከኢትዮጵያ ዴሞክራሲያዊ ኃይሎች ኅብረት ጋር ለመወያየት ዝግጁ መሆኑን አስታወቀ
የኢትዮጵያ ዴሞክራሲያዊ ኃይሎች ኅብረት በቀጣዩ ምርጫ አካሄድ ላይ ከኢሕአዴግ ጋር ለመወያየት ያቀረበውን ጥያቄ ኢህአዴግ መቀበሉንና ለውይይት ዝግጁ መሆኑን አስታወቀ።
አብዮታዊ ዴሞክራሲ ጋዜጣ የኢህአዴግ ምክር ቤት ጽህፈት ቤትን ጠቅሶ ትናንት እንደዘገበው፣ ኢህአዴግ በምርጫ ሂደት ከሚሳተፉ የፖለቲካ ፓርቲዎች ጋር ሁሉ አብሮ በመሥራት የምርጫውን ዴሞክራሲያዊነት የሚያጎለብቱ ተግባራትን በጋራ ለማከናወን ከግንባሩ በኩል የሚጠበቁትን ዝግጅቶች በማጠናቀቅ ላይ ነው።
በኢህአዴግ ምክር ቤት ውሳኔ ላይ በመመስረት የኢትዮጵያ ዴሞክራሲያዊ ኃይሎች ኅብረት ባለፈው ግንቦት ወር አጋማሽ ላይ ለድርጅቱ ዋና ጸህፊ ለጠቅላይ ሚኒስትር መለስ ዜናዊ የምርጫ ሃሳቦችን ማቅረቡን ጠቁሟል።
በሃሰቦቹ ላይ ለመወያየት ኢህአዴግ ዝግጁ መሆኑን ለኅብረቱ የወቅቱ ሊቀመንበር በደብዳቤ መገለፁን ጋዜጣው ዘግቧል።
በተመሳሳይ ሁኔታ የኢህአዴግ ምክር ቤት በቅርቡ ባካሄደው መደበኛ ስብሰባ ሦስተኛው ሀገር አቀፍ ምርጫ ደሞክራሲያዊ ሆኖ እንዲካሄድ ግንባሩ ተገቢ ኃላፊነቱን ለመወጣት የሚያስችሉ እንቅስቃሴዎችን ማድረግ ጀምሯል።
የምርጫውን ትክክለኛነት ለማረጋገጥ የሚካሄደው እንቅስቃሴ በአድን በኩል ህዝቡ ከምዝገባ እስከ ድምጽ መስጠት ዴሞክራሲያዊ በሆነ መንገድ ሰፊና ንቁ ተሳትፎ የሚያደርግበትን ሁኔታ መመቻቸትን፣ በሌላ በኩል ደግሞ በምርጫው ሂደት ከሚሳተፉ ወገኖች ጋር ዴሞክራሲያዊ የሆነ የምርጫ ሂደት እንዲኖር ማድረግን እንደሚያካትት አብራርቷል።
ኢህአዴግ ዴሞክራሲያዊ የሆነ የምርጫ ሂደት እንዲኖር አስፈላጊ የሆነ ትብብር ሁሉ ማድረግ እንዳለበት ምክር ቤቱ መወሰኑን ገልጿል።
በዚሁ መሰረት ኢህአዴግ መላ የሀገሪቱ ህዝቦች በሁሉም የምርጫ ተግባራት ውስጥ ከመጀመሪያ እስከ መጨረሻ ንቁና ወሣኝ ሚና እንዲጫወቱ ለማድረግ መንቀሳቀስ መጀመሩን ጋዜጣው ዘግቧል።
ከአዲስ ዘመን ነሐሴ 20 ቀን 1996
ማህሙድ አህመድ በካናዳና አሜሪካ ሳይቀናው ተመለሰ
እውቁ የኪነት ሰው አርቲስት ማህሙድ አህመድ ወደ ካናዳና አሜሪካ አዲሱን የፈረንጆች ዓመት ምክንያት በማድረግ የሥራ ጉዞ ቢያደርግም ሳይቀናው የተመለሰ መሆኑ ታውቋል።
አርቲስት ማህሙድ አህመድ ለኢህአዴግ ድጋፍ በመስጠት በህወሃት በዓል ላይ በመገኘትና ከዚያም መልስ በሕዝብ መገናኛ ብዙሃን የወያኔ/ ኢህአዴግን ፕሮፓጋንዳ ለሕዝብ አስተላለፈ በሚል ከጊዜ ወደ ጊዜ በሕዝብ ዘንድ ተቀባይነት እንዲያጣ ሆኗል።
ማህሙድ አህመድ ከዚህ ቀደም በአውሮፓ ሲንቀሳቀስ ተቃውሞ ቀርቦበታል።
ማህሙድ አህመድ ወደ ካናዳ የመምጣቱ ዜና ከመነገሩ በፊት በቶሮንቶ የተቃውሞ በራሪ ወረቀቶች እየተሰራጩ ነበር።
እነዚህ በራሪ ወረቀቶች ለካናዳ የኢሚግሬሽንና ለሌሎች ባለስልጣናት ደርሰዋል።
«የእናት ጡት ነካሽ፣ አገር ወዳድ ኢትዮጵያዊያን ባሉበት መድረክ አይዘፍንም» ይላል ቶሮንቶ ውስጥ የተሰራጨው በራሪ ፅሁፍ።
በመቀጠልም «በአንድ ወቅት በኢትዮጵያ ሕዝብ ዘንድ የተከበረው ታዋቂው አርቲስት ማህሙድ አህመድ የሕዝቡን ክብር፣ ወግና ባህል በማቃለል ከኢህአዴግ ወያኔ ጋር በመተባበር የኢትዮጵያን ሕዝብ ልብ ያሳዘነ በአገሩ ላይ በደል የፈፀመ የእናት ጡት ነካሽ፣ በቶሮንቶ ከወያኔው አምባሳደርና ከኢትዮጵያ ጠላቶች ጋር በመተባበር የመዝናኛ ምሽት ስለሚያዘጋጅ አገር ወዳድ ኢትዮጵያዊያን የዚህን ባንዳ፣ ኢትዮጵያንን ያሳዘነና ያሳፈረ ግለሰብ ዝግጅት እንዳይካፈሉና ዝግጅቱ እንዳይሳካ በያላችሁበት ትተባበሩ ዘንድ እናሳስባለን...&ራቁኦ፤ በማለት በራሪ ወረቀቶች በካናዳ ቶሮንቶ ሲሰራጩ ነበር።
በሌላ በኩል ደግሞ ማህሙድ አህመድ ይህንኑ ጉዳይ በማስተባበል «በካናዳ ለምትኖሩ ወገኖቼ» በሚል ርዕስ ሌላ በራሪ ወረቀት አሰራጭቶ በትኗል።
ማህሙድ በዚሁ መልዕክቱ ካናዳ እንደመጣ ፕሮግራም ያየዘ መሆኑን ገልፆ «ማንም ሰው የራሱ የሆነ ተሰጥኦ እንዳለው ሁሉ እኔም ከእግዚአብሔር ፈቃድና ቸርነት በራሴም ጥረትና በኢትዮጵያ ሕዝብ ድጋፍ ያካበትኩትን ሙያ ለመበከል ካልሆነ በስተቀር እኔ ማህሙድ አህመድ የፖለቲካ ትምህርትም፣ ችሎታም፣ ፍላጎትም ፈፅሞ የሌለኝ የማንኛውም የፖለቲካ ድርጅት ደጋፊም ሆነ ተቃዋሚ ያልሆንኩ የኪነ ጥበብ ሰው ነኝ» በማለት ይዘረዝራል።
ለዚህ ምላሽ ደግሞ «በአንድ ወቅት በኢትዮጵያ የተከበርክ ታዋቂ አርቲስት እንደነበርክ ሁላችንም እናውቃለን።
ነገር ግን የኛ ቅሬታችንና ተቃውሞአችን... በአደባባይ የሕዝባችን ክብርና ወግ ባህል በማቅለልህና ከወያኔ/ኢህአዴግ ጋር በመተባበርህ የአሳደግንህን የኢትዮጵያን ሕዝብ ልብ ያሳዘንክ፣ ያሳፈርክ፣ በመሆንህ... በአንተና ወዳጆቼ ባልካቸው የወያኔ ኢህአዴግ ተቀጣሪ ባንዳዎች ጋር የሙዚቃ ዝግጅት ለማድረግ በዝግጅት ላይ መገኘትህን አጥብቀን እንቃወማለን!» ካሉ በኋላ «የኢትዮጵያን ሕዝብ እዚያው በአደባባይ ይቅር በል» በሚል መልዕክት ተደምድሟል።
የማህሙድ አህመድ የገና ዋዜማ ዝግጅትም በአሳዛኝ ሁኔታ በቶሮንቶ በዚህ መልኩ ተደናቅፏል።
በሌላ በኩል ደግሞ በሰሜን አሜሪካ ሊያካሂድ የነበረው የሙዚቃ ዝግጅት በተመሳሳይ መልኩ ተቃውሞ የቀረበ ሲሆን የአሜሪካው ተቃውሞ ከካናዳው የሚለየው የሰሜን አሜሪካ ተቃዋሚዎች ወደ ፍብእ በመሄድ ማህሙድ ከዚህ ቀደም በአሜሪካ ባደረጋቸው የሙዚቃ ዝግጅቶች ለአሜሪካ መንግሥት አስፈላጊውን ቀረጥ አልከፈለም በሚል ክስ ስለመሰረቱበት በዚሁ ምክንያት የአሜሪካው ጉዞ ሊስተጓጎል እንደቻለ ከሰሜን አሜሪካ ለዝግጅት ክፍላችን የደረሰው ሪፖርት ገልጿል።
ከፊያሜታ ጥር 27 ቀን 1990
የፌዴራል ፖሊስ ኮሚሽን በሕወይት ላይ የደረሰ ጉዳት አለመኖሩን ገለፀ
የፌዴራል ፖሊስ የወንጀል መከላከል መመሪያ በፖሊስና በአዲስ አበባ ዩኒቨርስቲ ተማሪዎች መካከል የተፈጠረውን ግጭት አስመልክቶ ባወጣው መግለጫ በአዲስ አበባ ዩኒቨርስቲ ተማሪዎችና በአስተዳደሩ መካከል መለስተኛ አለመግባባት ተፈጥሮ መቆየቱን አስታውሶ ለአለመግባባቱ መንስዔ የሆነው ተማሪዎቹ ላቀረቧቸው ጥያቄዎች በአስተዳደሩ በኩል በተገቢው ወቅት ምላሽ አለመስጠቱና በሌላ በኩል ደግሞ በአጠቃላይ በግቢው ውስጥ ያሉ አስተዳደራዊ ጉዳዮች መልክ ባለው መንገድ አለመካሄዳቸው ነው ብሏል።
ከተማሪዎች በኩል የሚቀርቡ ጥያቄዎች እንዳሉ በመንገዘብ አስተዳደሩ ይህን ጉዳዩ እንዲፈታው ከሳምንት በፊት ፖሊስ ቢያስታውቅም የዩኒቨርስቲው አስተዳደር ግን ጉዳዩን እንደተገነዘበ አፋጣኝ ምላሽ ሳይሰጥ መቆየቱን መግለጫው ጠቁሟል።
ስድስት ኪሎ በሚገኘው አዲስ አበባ ዩኒቨርስቲ በፖሊስና በተማሪዎች መካከል የተቀሰቀሰው ግጭትም እየተባባሰ እንዳይሄድ ስጋት ያደረባቸውና በአካባቢው የነበረውን የፖሊስ ኃይል ሲያስተባብሩ የነበሩ ኃላፊዎች ሁለት የፖሊስ አባላትን ወደዩኒቨርስቲው ቅጥር ግቢ ማስገባታቸውን መግለጫው ጠቁሟል።
የፌዴራል ፖሊስ ወንጀል መከላከል መምሪያ የፖሊስ አባላትን ወደዩኒቨርስቲው ቅጥር ግቢ የመላክ እርምጃ የተሳሳተ መሆኑን በመገንዘብ ለማስተካከል በሞከረበት ጊዜ ግን ተማሪዎች ሕጋዊነት የሌላቸው እርምጃዎች በመውሰዳቸው ችግሩን ለመፍታት የሚያስችል የመከላከል እርምጃ መወሰዱን አመልክቷል።
በተወሰደው እርምጃ የተወሰኑ ተማሪዎች ቀላል የድብደባ ጉዳት የደረሰባቸው መሆኑንና ሥርዓትን ባልተከተለ አኳኋን ሲንቀሳቀሱ የነበሩ ጥቂት ተማሪዎችም ለጊዜው በቁጥጥር ሥር ውለው ሁኔታ እንደተረጋጋ ተለቀዋል ብሏል።
አንዳንድ የዜና ድርጅቶች በማጋነን የሚያቀርቡት አንዳችም ዓይነት የሕይወት ጉዳት በተማሪዎች ላይ አለመድረሱን መግለጫው አረጋግጦ ተማሪዎች ማናኛውንም ጥያቄያቸውንም በሕጋዊና ሥነ ሥርዓትን በተመለከተ መንገድ ሊያቀርቡና ምላሽ እንዲያገኝላቸውም ሊታገሉ ይገባል እንጂ በማናቸውም ዓይነት ሕገወጥ እርምጃ መሳተፋቸው ተደጋፊ አለመሆኑን አበክሮ ገልጿል።
በመጨረሻም አልፎ አልፎ እንደታየው ከቅጥር ግቢያቸው ውጪ ሕግና ሥርዓትን ባልተከተለ መንገድ የሚካያካሂዱት እንቅስቃሴ ተቀባይነት እንደሌለውም አሳስበዋል።
ከአዲስ ዘመን ሚያዝያ 6 ቀን 1993
"የኢትዮጵያና የኤርትራ ግጭት የሱዳንን የሰላም ንግግር ያደናቅፋል" ተባለ
የሱዳን የውጪ ጉዳይ ምኒስትር በኢትዮጵያና በኤርትራ መካከል የተፈጠረው ግጭት በመጪው ነሐሴ ወር አዲስ አበባ ላይ ሊደረግ የታቀደውን የሱዳንና የአማጽያኑን የሰላም ውይይት ያደናቅፋል ሲሉ መናገራቸውን ሬውተር ዘገበ።
"እነዚህ ግጭቶች ለሁለቱ አገሮችና ለአካባቢው መረጋጋት ጠቀሜታ የሌላቸው ናቸው" በማለት መናገራቸውን የራይ-አል-አም አመልክቶ "የሚያተርፈው ነገር ቢኖር የስደተኞችን ቁጥር ማሳደግ ብቻ ነው" ሲሉ ምሬታቸውን መግለጣቸውን አመልክቷል።
ካለፉ ግጭቶች ቁጥራቸው ከግማሽ ሚሊዮን በላይ የሚሆኑ የኢትዮጵያና የኤርትራ ስደተኞችን ሱዳን ተቀብላ በማስተናገድ ላይ መሆኗን ሪፖርቱ ገልጧል።
ኤርትራና ኢትዮጵያ በሱዳንና በአማፂያኑ መካከል ለ15 ዓመታት የተካሄደውን ውጊያ ለማቆም ውይይት እንዲደረግ ያዘጋጀው የኢጋድ አባል አገሮች ናቸው።
እ.ኤ.አ ከ1983 ዓ.ም ወዲህ በአዲስ መልክ ከተፈጠረው ግጭት በግምት 1.3 ሚሊዮን ህዝብ ለሞት ተዳርጓል።
ኤስ.ፒ.ኤል.ኤ በብዛት ክርስቲያንና ሐይማኖት የለሽ የሆነው የደቡብ ህዝብ ከእስላሙ የሰሜን አረብ በማላቀቅ የራስ ገዝ አስተዳደር እንዲኖራቸው ይፈልጋል።
በግንቦት ወር ኬንያ ውስጥ በተደረገው የሰላም ውይይት ላይ ዓለም አቀፍ ቁጥጥር የሚደረግበት የራስን ዕድል በራስ የመወሰን ዕድል ለአካባቢው እንዲሰጠው ተስማምቷል።
ሁለቱ ወገኖች ሁለተኛ ዙር ውይይት በመጪው ነሐሴ ኢትዮጵያ ውስጥ የሚያደርጉ ሲሆን የውጪ ጉዳይ ምኒስትር እስማኤል ግን በኢትዮጵያና በኤርትራ መካከል በተፈጠረው የድንበር ግጭት ምክንያት ኢጋድ ስብሰባውን ማዘጋጀት መቻሉን ጥርጣሬ እንዳላቸው የሬውተር ዜና ጨምሮ ገልጧል።
"ኢጋድ በሁለቱ አባል አገሮች መካከል የተፈጠረውን ግጭት ለማስወገድ አለመቻሉ ያሳዝናል" ያሉት የውጪ ጉዳይ ምኒስትር እስማኤል፣ ; የኬንያ የውጪ ጉዳይ ምኒስትር ቦናያ ጉወዳና ቅዳሜ ሱዳንን የሚጐበኙና "በኢትዮጵያና ኤርትራ ግጭት፣ያም በአካባቢው ደህንነትና መረጋጋት ላይ የሚያስከትለውን ተጽዕኖና አዲስ አበባ እንዲካሄድ ስለታቀደውም የሱዳንና የአማፂያኑ የሰላም ውይይት ሁኔታ የሚነጋገር መሆኑን ገልጠዋል" ሲል ሬውተር ጠቅሷል።
አንዳንድ የሱዳን ባለሥልጣኖች የሚቀጥለው ዙር የሰላም ድርድር ከአዲስ አበባ ይልቅ ወደ ናይሮቢ ወይም ወደ ካምፓላ እንዲዞር የሚፈልጉ መሆናቸውን እንደገለጡም የሬውተር ዜና ዘግቧል።
ከፊያሜታ ሰኔ 17 ቀን 1990
የቦሌ አየር ማረፊያ የማስፋፋት ፕሮጀክት ሥራ ዝናብ ሊያዘገየው እንደሚችል ተገለጠ
የቦሌ አለምአቀፍ የአየር ማረፊያ የማስፋፋት ስራ ንዑስ ፕሮጀክት ሥራ አስኪያጅ የሆኑት ሚስተር ሱንአኘ ቻንግ በሠጡት መግለጫ ወደፊት ሊከሠቱ በሚችለው ከባድ ዝናብ ምክንያት የሥራውን መጠናቀቅ በጥቂት ወራት ሊያራዝመው ይችላሉ ሲሉ ገለጡ።
ከአጠቃላይ ስራው ፖኬጅ አንድ የሆነው የአውሮኘላን መንደርደሪያ አስፋልቱ ግንባታ የተሠጠው ባለፈው ማርች 1997 ለደቡብ ኮርያው የኬንግናም ኮንስትራከሽን ነበር።
ሥራ አስኪያጁ ቻንግ ኩባንያቸው እስካሁን ከአጠቃላይ ግንባታ 40 ያፈጸሙ መሆኑንና እቅዳቸውም ሥራውን በመጪው ኖቬምበር 1999 ዓ.ም አጠናቀው ለማስረከብ መሆኑንም ጠቁመዋል።
የግንባታው ሥራ በጠቅላላ 200 ሚሊዮን ብር እንደሚፈጅም ተገምቷል።
አንዳንድ ኤክስፐርቶች እንደገለጡት የአካባቢው አፈር ጥቁር የጥጥ አፈር በመሆኑ የቁፋሮ ሥራውን አስቸጋሪ ያደረገና ተጨማሪ የጊዜ መጓተትን የፈጠረ እንደነበር አመልክተዋል።
የአዲስ አበባ ቦሌ አለምአቀፍ አየር ማረፊያ ግንባታ ፕሮጀክት ሃላፊ የሆኑት አቶ ሐይሉ ገብረማሪያም በበኩላቸው ኘሮጀክቱ በሶስት የግንባታ ፓኬጆች የሚሠራና ወጪውም በብድር ከአፍሪካ የልማት ባንክ፣ ከኩዌት ፣ከኦፔክ፣ ከኖርዲግ የልማት ባንክና ከባንዲያ አረብ ባንክ የተገኘ መሆኑን ገልጠዋል።
አቶ ሐይሉ የመጀመሪያ የ3800ሜትር ርዝመት ያለው የአየር ማረፊያ ሥራ ለኬንግናም ድርጅት ፣ ሁለተኛው የተርሚናሉ ግንባታ ለሳዑዲ አረቢያው ሞሐመድ አብዱሞኒግ አልካራፊና ልጆቹ የተሠጠ መሆኑን አመልክተው የናቪጌሽን ማሟያ ሥራ ገና ያልተሠጠ መሆኑን ገልጠዋል።
ከፊያሜታ ታኅሣሥ 30 ቀን 1991
ተቋርጦ የነበረው የአዲስ አበባ ጎሃጽዮን ትራንስፖርት አገልግሎት እንደገና እንዲቀጥል ተደረገ
ከላይቤሪያ የሰላም አስከባሪነት ተልዕኮውን ፈጽሞ ከተመለሰው የመከላከያ ሠራዊት ውስጥ የ107ኛው ሻለቃ አባላት መንግሥት በሽልማት መልክ የሚሰጣቸውን ገንዘብ በእጃቸው እንዲሰጣቸው ጥያቄ በማቅረብ ትናንት ከአዲስ አበባ ወደ ጎሐጽዮን የሚወስደውን መንገድ በመዝጋታቸው ተቋርጦ የነበረው የትራንስፖርት አገልግሎት በውይይት መግባባት ላይ በመደረሱ እንደገና እንዲቀጥል መደረጉን የሀገር መከላከያ ሚኒስቴር አስታወቀ።
የሀገር መከላከያ ሚኒስቴር ትናንት በላከው መግለጫ እንዳስታውቀው ሚኒስቴሩ በተለያዩ ቦታዎች የመንግሥትን ሰላም የማስከበር ተልዕኮ ተሸክመው ግዳጃቸውን በብቃት ፈጽመው ለሚመለሱ የመከላከያ ሠራዊት አባላት በሽልማት መልክ የሚሰጠውን ገንዘብ በወቅቱና ወታደሮቹን በሚያቋቁም መልክ ሲሰጥ ቆይቷል።
የሚኒስቴሩ መሥሪያ ቤቱ ቀደም ሲል ከግዳጅ ለተመለሱ ወታደሮች በሽልማት መልክ የሚሰጠውን ገንዘብ ለእያንዳንዱ ወታደር በእጅ የሚያስረክብ የነበረ ሲሆን፣ በአጭር ጊዜ ባክኖ ወታደሮቹ በዘለቄታ አኳኋን ሳይጠቀሙበት መቅረታቸውን በመታዘብ ከራሳቸው ከወታደሮቹ ጋር በሚደረግ ስምምነት በእያንዳንዱ ወታደር ስም በተከፈተ የባንክ ሂሳብ የማስቀመጥና ባለቤቱ በፈለገው ጊዜ አውጥቶ እንዲጠቀምበት የማድረግ አሠራር መከተል ይሻላል ብሎ ያምናል።
ይህ በእንዲህ እንዳለ ጥያቄአቸው ተገቢ ምላሽ ያገኘው እነዚሁ የሻለቃው አባላት በትናንቱ ዕለት በጎሐጽዮን መንገድ ላይ መኪኖች እንዳይተላለፉ መከልከላቸው ከሌላ ከማናቸውም የፖለቲካ ጉዳይ ጋር ተያያዥነት የሌለው ቢሆንም፤ ይህንን የመሰለው አካሄድ ፈጽሞ ተገቢነት የሌለው መሆኑን በመገንዘብ ከቅርብ አመራሮቻቸው ጋር ባደረጉት ውይይትና በፈጠሩት መግባባት ወደ መደበኛ ሥራቸው ተመልሰዋል።
የአገር መከላከያ ሠራዊት በሽልማት መልክ የሚሰጠው ገንዘብ ባለቤቶቹ በፈለጉት መንገድ እንዲያገኙት የሚያደርግበት የተለመደ አሠራሩን እንደሚቀጥልበት እየገለጸ፣ በጉዳዩ ላይ በተካሄደው ውይይትና በተደረሰበት መግባባት መሠረት የተቋረጠው የትራንስፖርት አገልግሎት በዚህ አጋጣሚ በተለመደው መንገድ መቀጠሉን ያስታውቃል።
ከአዲስ ዘመን ሰኔ 27 ቀን 1997
የክንፈ ገዳይ ሻለቃ ፀሐዬ ደብዛቸው ጠፍቷል
የቀድሞውን የደህንነት ኃላፊ ክንፈ ገ/መድህንን በመግደል ካለፈው ሜይ 2001 ጀምሮ በእስር ላይ የሚገኙት ሻለቃ ፀሀዬ ወልደ ሥላሴ ለፍርድ አለመቅረባቸው አስጊ ነው ሲል የኢትዮጵያ የፖለቲካ እስረኞች አንድነት ኮሚቴ አስታወቀ።
ኮሚቴው ሰሞኑን ለዘፕሬስ በላከው የፅሁፍ መግለጫ እንደገለፀው በሻለቃ ፀሃዬ ወ/ስላሴ ላይ እስካሁን ክስ አለመመሥረቱ ህግ መጣስ ነው ብሏል።
የእስረኛው ዕጣ ፈንታ በምስጢር ተይዟል የሚለው መግለጫው ጉዳይ ወደ ልዩ ጥርጣሬዎችና ግምቶች እየወሰደው እንደሆነም አመልክቶ ኢህአዴግ የሚቆጣጠረው ሬዲዮ ፋና ሻለቃው በመቁሰሉ ምክንያት ለፍርድ አለመቅረቡን በመግለጽ የሀሰት ሽፋን ሰጥቷል ሲል ኮንኗል።
የደህንነት ኃላፊው ክንፈ ገ/መድህን ግድያ የህውሃት የፖለቲካ መከፋፈል ውጤት ቢሆንም ተሽፋፍኗል ያለው መግለጫው በዚህ ጉዳይ ላይ ጠቅላይ ሚኒስትር መለስ ዜናዊም ሊጠየቁ እንደሚገባ ብዙዎቹ ይከሳሉ ብሏል።
ጉዳዩ ይህ ሆኖ ሳለ ክሱ እንዲሸፋፈን ማድረግ የተከሳሹን መብት መጣስ እንደሆነ ያተተው ይኸው መግለጫ በዚህ ረገድ የታየው አካሄድ ህግ መጣስ የኢሃዴግ የተለመደ ተግባር መሆኑን በድጋሚ ያሳየ ነው ብሏል።
ሻለቃ ፀሃዬ የግድያ ወንጀሉን ከፈፀሙ በኋላ እስከዛሬ ከዘጠኝ ወራት በላይ በይፋ ካለመከሰሳቸው በላይ የሚገኙበት ሁኔታም በግልፅ የሚታወቅ ነገር የለም።
በምዕራብ ትግራይ ውስጥ ዓዲአወዓላ በተባለ የአድያበ ምርድ የተወለዱት ፀሃዬ እና ሟቹ ክንፈ ወደ ትግሉ የገቡት በ1968 ዓ.ም ኢህአፓ ኢዲዩ፣ ጀብሃና ደርግ ህወሐትን በሚያጠቁበት ወቅት ነበር በዚያ ወቅት በኃይል 22 እግረኛ ሠራዊት ውስጥ ክንፈ በመቶ መሪነት፣ ፀሃዬ ደግሞ በሻምበል መሪነት ያገለግሉ የነበረ ቢሆንም ከድል በኋላ ክንፈና ፀሃዬ በሥራ አጋጣሚ አብረው የሠሩበት ወቅት እንዳልነበር የኋላ ታሪካቸው ያስረዳል።
ከዘፕሬስ ጥር 29 ቀን 1994
በኦሮሚያ ከተሞች ትምህርት በአማርኛ ቋንቋ ይሰጣል
በያዝነው ዓመት በኦሮሚያ ክልል በሚገኙ የተለያዩ ከተሞች ትምህርት የሕፃናት የአፍ መፍቻ ቋንቋ በሆነው በአማርኛ ለመስጠት የሚያስችል ቅድመ ዝግጅት ሲደረግ ቆይቶ ተግባር ላይ መዋሉን የደረሱን ዜናዎች ያመለክታሉ።
በናዝሬት፣ በሻሽመኔ፣ በነቀምት፣ የሚገኙ የተለያዩ ብሔር ብሔረሰብ ተማሪዎች በአማርኛ ቋንቋ እንዲማሩ የተደረገው ቀደም ሲል የየከተሞቹ ወላጆችና ልጆቻቸው፣ እንዲሁም የየትምህርት ቤቶቹ መምህራን ባለፉት አምስት ዓመታት ሕፃናት አፍ ባልፈቱበት ቋንቋ እንዲማሩ በመገደዳቸው ትምህርቱ አለመሳካቱን በማሳወቃቸውና በመንግሥት በመፈቀዱ ሲሆን ተመሳሳይ እንቅስቃሴ ልዩ ልዩ ብሔረሰቦች ተሰበጣጥረው በሚኖሩባቸው የኦሮሚያ ከተሞች እየተጀመረ መሆኑን ለማወቅ ተችሏል።
ሕፃናት በአፍ መፍቻ ቋንቋቸው እንዲማሩ የሚፈቅደውን ዓለም አቀፍና ብሔራዊ መብታቸውን ተነፍገው የነበሩትና ከ90 በመቶ በላይ ኦሮምኛ ተናጋሪ ያልሆኑ ተማሪዎች ወላጆች ለኦሮሚያ ክልል ባለሥልጣናት ያቀረቡት ተደጋጋሚ አቤቱታ ሰሚ አጥቶ ባለፉት አምስት ዓመታት የመምህራን ዕውቀት፣ የተማሪዎች ጊዜና የሕዝብ ገንዘብ ያለ አግባብ ሲባክን ቆይቶ እጅግ አሳሳቢ ደረጃ ላይ ደርሷል የሚል ነበር።
በዚህ የተነሳ የክልል ባለሥልጣናቱ ተማሪዎች በሚፈልጉት ቋንቋ እንዲማሩ ቅድመ ዝግጅት እንዲደረግ፣ ከዚያ በፊት ግን ጥያቄው ከሕዝብ መመንጨቱ እንዲጣራ፣ አቤቱታውን ያቀረቡት የወላጆች ተወካዮች መሆናቸውና አቤት ባዮቹ በእርግጠኛነት የተማሪዎች ወላጆች መሆናቸው በጥንቃቄ እንዲጣራ ትዕዛዝ አስተላልፈው እንደነበር ታውቋል።
አንዳንድ ወገኖች ግን ወላጆች ለመብታቸው በሕጋዊ መንገድ ያቀረቡትን አቤቱታ ከወንጀልና ከአድማ ጋር በማያያዝ፣ «የኦሮምኛን ቋንቋ በመጥላት የተወሰደ ዕርምጃ» አድርገው የሕዝቡን አቤቱታ እንደሌለ በመቁጠርና የኦሮሞ ሕዝብ መብት እንደተነካና ተቆርቋሪ በመምሰል የራሳቸውን ጠባብ ስሜትና ፍላጐት የሚያንፀባርቁ አሉባልታዎችን ሲያናፍሱ መክረማቸውን የደረሱን ዘገባዎች አስታውቀዋል።
አቤቱታ አቅራቢዎቹ ግን «ጥያቄአችን የኦሮሞን ሕዝብ መብት ሳይጋፋ መንፈሳዊና ሞራላዊ ስሜቱን ሳይነካ በጭዋነት የቀረበ በመሆኑ እንኮራበታለን እንጂ አናፍርበትም» ብለዋል።
ሕዝብ «ተበደልኩ ወይም መብቴ ተነክቷል» ሲል አቤቱታውን ለመንግሥት ተወካዮች በግል፣ በቡድን፣ በወኪል በሰላማዊ ሰልፍና በሕዝባዊ ስብሰባ ማሰማት መብቱ ሆኖ ሳለ ሕብረተሰቡ አቤቱታ ለማቅረብ በእንቅስቃሴ ላይ እያለና ምላሽ ከተሰጠም በኋላ ውስጥ ውስጡን «የአማራ ነፍጠኞች በመዐሕድ፣ ጥቅማቸው የተነካባቸው አማሮች የትግራይንና የኤርትራን ነፍጠኞች ግንባር ቀደም በማድረግ የኦሮሞን ቋንቋ ዳግም ሊረግጡት ተነስተዋል» ይላሉ።
አልፈው ተርፈው «ድንበር ዘለሎች» በማለት የዘለፋና የዕብሪት ቃል እንደሚሰነዝረም ተመልክቷል።
ሕዝቡ ያቀረበው አቤቱታ ግን አማራውን፣ ኦሮሞውን፣ ጉራጌውን፣ ትግሬውን፣ ከንባታውን፣ ወላይታውን፣ ወዘተ፣ በጠቅላላው በየከተማው የሚኖሩትን የልዩ ልዩ ብሔረሰቦች አባሎችን የሚያካትት ነው።
እነዚህ ወገኖች በተለይ በናዝሬት ከ1990 ዓ.ም ጀምሮ ትምህርት በአማርኛ ቋንቋ እንዲሰጥ የተወሰነውን ውሳኔ ለማጨናገፍ ጥረት ማድረጋቸውን እንዳላቋረጡ ሪፖርተራችን ሰሞኑን ከሥፍራው ዘግቦ የላክልን ሪፖርት ያስረዳል።
ሐምሌ 28 ቀን 1989 ዓ.ም በዞኑ የትምህርት ቢሮ በተደረገው የመምህራን ስብሰባ ላይ «ተማሪዎች አማርኛ ቋንቋን እንዲመርጡ የተደረጉት በመምህራን ተፅዕኖና በፀረ ኦሮምኛ ፕሮፓጋንዳ ነው።
በየትኛው ቋንቋ እንደሚማር መምረጥ ያለበት ተማሪው ሕፃን እንጂ ወላጆች አይደሉም» የሚል ስንኩል ምክንያት በመስጠት ፖለቲካዊ ጫና ያለው ሀሳብ ቢቀርብም መምህራኑ ሀሳቡን ሳይቀበሉት መቅረታቸው ተገልጿል።
ቀደም ሲል የምሥራቅ ሸዋ ዞን ባለሥልጣናት የአንድ ሳምንት ስብሰባ አድርገው በተቻለው መንገድ ሁሉ የአማርኛ ቋንቋ ትምህርት ላይ እንዳይውል ወስነው እንደነበር ውስጥ አዋቂ ምንጮች ለሪፖርተራችን አስታውቀዋል።
«ዛሬ ትምህርት በአማርኛ ቋንቋ እንዲሰጥ ፈቀድን ማለት የፖለቲካ ሥልጣናችንን ተቀማን ማለት ነውና በምንም ተዓምር ይኼ መሆን የለበትም» የሚል የፖለቲካ ውሳኔ ተላልፎ የድርጅት ካድሬዎች ከትምህርት ቢሮው ባለሥልጣናት ጋር በመሆን እንዲሠሩ ተመድበው እንደነበርም ተጠቁሟል።
በዚሁ ዞን በአንዳንድ ወረዳዎች የሚገኙ ካድሬዎች ተሰሚነት አላቸው ብለው የሚገምቷቸውን አንዳንድ ወላጆች በግል እየቀረቡ «አንተ ኦሮሞ ሆነህ እንዴት ልጅህ በአማርኛ እንዲማር ትፈልጋለህ» እያሉ እስከመጠየቅ ደርሰዋል።
ለዚህ ጥያቄ ወላጆቹ «እኛ ኦሮሞዎች ብንሆንም ልጆቻችን ባለፉት አምስት ዓመታት በኦሮምኛ ቋንቋ ተምረው ያስገኙት ውጤት ባለመኖሩ የመንግሥት የሥራ ቋንቋ በሆነውና የሕዝቡ መግባቢያ በሆነው በአማርኛ እንዲማሩልን እንፈልጋለን» የሚል ቁርጥ ያለ መልስ ሰጥተዋቸዋል።
በአጠቃላይ ሕዝቡ ዳግመኛ ባደረገው ውሣኔ የቀድሞ አቋሙን ቢያፀናም በወላጆችና በተማሪው የተሞላው ፎርም በየትም/ቤቱ ተንኰል ሊሠራበት ስለሚችል ሕዝቡ በንቃት እንዲከታተለው እነዚሁ የመረጃ ምንጮች ለሪፖርተራችን አሳውቀዋል።
ይህ በእንዲህ እንዳለ ለናዝሬት ከተማ የአማርኛ ቋንቋ ትምህርት መፈቀድ አቢይ አስተዋፆ ያደረጉትና የወላጆችን ኰሚቴ በአስተባባሪነት ይመሩ የነበሩት አቶ ምፅላለ ድንግል ሙሉነህ በቁጥጥር ሥር ውለዋል።
የታሠሩበት ምክንያት በአሣሪው ክፍል እንደሚነገረው በአንድ የሕዝብ ት/ቤት ውስጥ የትምህርት ኰሚቴ ሊቀ መንበር ሆነው ይሠሩ በነበሩበት ወቅት ሞቶ ተገኘ በተባለው የስፖርት መምህር ጉዳይ ነው ይባል እንጂ በአካባቢው ሕዝብ የሚነገረው በከተማው የአማርኛ ቋንቋ ትምህርት እንዲሰጥ ለተደረገው እንቅሥቃሴ የከተማውን ወላጆች ኰሚቴ በመወከል ከዞኑ የመስተዳድር ባለሥልጣናት ጋር እልህ አስጨራሽ ክትትል በማድረጋቸው መሆኑ በብዙዎች ይነገራል።
በያዝነው ዓመት እንዲሰጥ ለተፈቀደው የአማርኛ ቋንቋ ትምህርት አንዳንድ ት/ቤቶች (ለምሣሌ ደጀኔ ሥሜ 1ኛ እና መለስተኛ ሁለተኛ ደረጃ ት/ቤት) ወላጆች ልጆቻቸውን ለማስመዝገብ በሚሄዱበት ወቅት «ለኦሮምኛ ቋንቋ ትምህርት ቅድሚያ እንሠጣለን።
አማርኛ መቼ እንደሚጀመር አናውቅም» በማለት ወላጆችን ሲያጉላሉና ሲያሳሥቱ ተደምጠዋል።
ትምህርትን በክልሉ ብሔረሰብ ቋንቋ የመስጠት ጉዳይ በሐረር፣ በጅጅጋ፣ በናዝሬት፣ በደብረ ዘይት፣ በአምቦ፣ በጅማ፣ በነቀምትና በመሳሰሉት የልዩ ልዩ ብሔረሰብ ተወላጆች ተሰበጣጥረው በሚኖሩባቸው አካባቢዎች የሕዝብ ችግር ሆኖ ቆይቷል።
በዚህ የተነሣ በአንዳንድ ክልሎች በርካታ ወላጆች ልጆቻቸውን ከፍተኛ ገንዘብ እያስከፈሉ ትምህርት በአማርኛ በሚሰጡ የንግድ ትምህርት ቤቶች ሲያስተምሩ ቆይተዋል።
የየአካባቢው ሹማምንት ሳይቀሩ ልጆቻቸውን ትምህርት በአማርኛ ወደሚሰጥባቸው አካባቢዎች በመላክ «ምርጥ» ተብለው በሚታወቁ ትምህርት ቤቶች ያስተምራሉ።
አማራጭ የሌለው የድሃ ልጅ ግን ከቻለ በኦሮምኛ ካልቻለ ደግሞ ቦዝኖ መኖር ዕጣ ፈንታው ሆኖ ቆይቷል።
ባለፉት አምስት ዓመታት በተለያዩ የኢትዮጵያ ክልሎች በርካታ መምህራን የትምህርትን ነፃነት ለማስጠበቅ በመንቀሳቀሳቸው የክልሉን ቋንቋ አይችሉም፤ የትምህርት ፖሊሲውን ይቃወማሉ ተብለው ከሥራቸው መፈናቀላቸው ይታወሳል።
ከጦቢያ መስከረም 22 ቀን 1990
«በሉአላዊነት ላይ ከመለስ የተለየ አቋም ነበረን» ብአዴኖች
በሕወሐት ማዕከላዊ ኮሚቴ ውስጥ መከፋፈል በተፈጠረበት ወቅት ከአቶ መለስ ቡድን ጋር የቆሙት ብአዴኖች በሉአላዊነት ጉዳይ ከአቶ መለስ ዜናዊ የተለየ አቋም እንደነበራቸውና ከእነ አቶ ተወልደ ጋር ተመሳሳይ ዕምነት ያራምዱ እንደነበር ገለጡ።
ከሕወሐት ማዕከላዊ ኮሚቴ የተወገዱት እነ አቶ ተወልደ ወ/ማርያም «የመለስና የብአዴን ፖሊት ቢሮ የድብብቆሽ ድራማ» በሚል ርዕስ በ«ሪፖርተር»መፅሔት ላይ ላቀረቡት ፅሁፍ ብአዴኖች በዚያው በሪፖርተር መፅሄት ላይ በሰጡት ምላሽ ልዩነቱ ጐልቶ የወጣበትን ሁኔታና በሂደቱ ላይ የነበረውን የተለያየ አቋም አብራርተዋል።
«ይህ ልዩነት ይበልጥ ፈጦ የወጣው የኢትዮ-ኤርትራ ግጭትን በሰላም ለመፍታት ያስችላል ተብሎ የቀረበው «ቴክኒካል አሬንጅመንት» ሰነድ ከቀረበ በኋላ ነበር።
ሰነዱ ከሞላ ጎደል አመራሩን በሶስት ወገን ከፈለው፤ አንደኛው ወገን መለስ ባራመደው አቋም የሚገለፅ ሃሣብ አራመደ።
ሁለተኛው ወገን በተወልደ የሚመራው አቋም ሆነ፤ ሶስተኛው ወገን ደግሞ የብአዴን አቋም ሊባል የሚችለው ነው» በማለት የቀጠለው የብአዴኖች ፅሁፍ የሶስቱንም አቋም ሲያብራራም፦
«በመለስ በኩል የተራመደው አቋም ሉአላዊነታችን ሊከበር እንደሚገባው በጥብቅ እያመነና ለዚህም እየታገለ የቀረበው ሰነድ ሉአላዊነታችንን የሚያስከብር በመሆኑ ይህንን ሰነድ ተቀብለን መሬታችንን በሰላም እናስመልስ የሚል ሲሆን፣ ከዚህ ጋር በማያያዝ ችግሩን በሰላም እየፈታን በውስጣችን የተንሠራፋውን ፀረ-ዲሞክራሲና ሙስናን እንታገል፣ የማታ የማታ የአገራችንን ዕድል የሚወስነው ውስጣዊ ጉዳያችን ነውና ለዚህ ልዩ ትኩረት መስጠት አለብን የሚል ነበር» በማለት የአቶ መለስን አቋም በማሽሞንሞን ያስታወሰው የብአዴኖች ፅሁፍ የነተወልደን አቋም ደግሞ በሚከተለው መልኩ አስቀምጧል።
«ሁለተኛው አቋም በተወልደና በስዬ የተራመደው አቋም ሲሆን፣ ይህ ክፍል ደግሞ ሰነዱ ሉአላዊነታችንን አያስከብርምና አንቀበለውም የሚል ነበር፤ የዚህ አቋም ባለቤቶች ስለሻዕቢያ ወረራ ካልሆነ በቀር ስለኢሕአዴግ ድክመቶች ፈፅሞ መነሣት የለበትም የሚል አቋምም በከፍተኛ አፅንኦት ያራምድ ነበር» በማለት ሲቀጥልም እነ አቶ ስዬ አብርሃ ከጦርነቱ አትራፊ መሆናቸውን ሲገልፅ ቡድኑ «አካኪ ዘራፍ» እያለ ይከላከል ነበር ብለዋል፤ በመጨረሻና በሶስተኛ ደረጃ ስለተቀመጠው የብአዴን አቋም ሲገለፅ፦
«ሶስተኛው በብአዴን አመራር ደረጃ ይራመድ የነበረው አቋም ነው፤ የብአዴን አመራር ሰነዱ ሉአላዊነታችንን ያስከብራል አያስከብርም በሚለው ጉዳይ ላይ ከመለስ የተለየ አቋም ነበርው።
ሰነዱ ሉአላዊነታችንን አያስከብርም ብሎም አቋም ወስዶ ነበር።
በዚህ ደረጃ ከነተወልደ ጋር ተመሣሣይ አቋም ነበረው።
ነገር ግን ደግሞ በሙስናና በፀረ-ዴሞክራሲ ጥያቄ ላይ ከነተወልደ በመሠረቱ የተለየ አቋም ነበረው» ይላል።
የነበሩትን አቋሞች በዝርዝር ያስረዳውና ሰነዱ ሉአላዊነትን አያስከብርም የሚል አቋም ማራመዱን ያስታወሰው ብአዴን ሰነዱን እንቀበል ብለው ስለተከራከሩት መለስ ዜናዊ የሰጠው ምስክርነት ፅሁፉን ያነበቡትን ሁሉ አስገርሟል።
«... «በጐበዝ አለቃ» ተወልደ ወ/ማርያም የሚመራው አንጃ እንደሚያወራው በመለስ በኩል በየትኛውም መድረክ ሉአላዊነታችንን አሣልፈን እንስጥና እንደራደር የሚል አቋም ግን ፈፅሞ አልተራመደም» በማለት ነበር የብአዴን ፅሁፍ ለአቶ መለስ ምስክርነት የሰጠው።
ብአዴኖችም ጭምር እንዳመኑት ሰነዱ የኢትዮጵያን ጥቅም የማያስጠብቅ ከሆነ፣ የኢትዮጵያን ሉአላዊነት በማያስከብር ሰነድ ላይ እንፈርም ማለት በሉአላዊነት ላይ መደራደር አይደለምን?
በማለት የሚጠይቁ ታዛቢዎች አሉ።
የብአዴኖች ፅሁፍ እዚህ ጋ የተጫወተው ዥዋዥዌ ሰዎቹ አሁንም በነፃነት የማያስቡ መሆናቸውን አመልካች እንደሆነም ታዛቢዎቹ ያሰምሩበታል።
ብአዴኖች ፅሁፋቸውን በመቀጠልም ለአቶ መለስ የሚሠጡትን ምስክርነት ያጠናከሩት በሚከተለው መልኩ ነበር።
«እኛ እስከምናውቀው ድረስ መለስ ሰነዱን መቀበል አለብን በሚል የአቋም ልዩነት አንስቶ ቢሸነፍም የብዙሐኑን አቋም ተግባራዊ ለማድረግ ከማንኛቸውም የተሻለ እንቅስቃሴ አድርጓል.... «ሰነዱን መቀበል የለብንም፣ በሰነዱ መሠረት ለሰላማዊ መፍትሔ ሣይሆን ለጦርነት መቀጠል እንቆማለን» ካሉት ከነተወልደና ስዬ በተለየ አኳኋን የብዙሃኑን አቋም ተግባራዊ ለማድረግ ተረባርቧል» በማለት ሲቀጥሉም፦ «ይህን አሌ የምትሉ ከሆነም እነሆ መረጃው።
በነገራችን ላይ ይህን መረጃ የምናቀርበው የመለስን ተክለ ሰውነት ለመገንባት እንዳልሆነ አስቀድመን ለማስገንዘብ እንወዳለን፤ ብአዴኖች የነጭ ለባሽነት ባሕል እንደሌለን፣ ከአለቃ ኋላ መዳፋችንን እያፍተለተልን ማረጥረጥ እንደምንወድ ጠንቅቃችሁ ታውቃላችሁ፤ እኛም ሆንን ራሱ መለስ በዚህ አቅጣጫ መራመድ እንደማይበጀን በጥብቅ እናምናለን» በማለት ባለፉት 10 ዓመታት የሕወሐት አገልጋይ ሆነው መቆየታቸውን ሕዝቡ የማያውቀው ይመስል ስለራሣቸው የሌለና ያልተገባ ስዕል ከሰጡ በኋላ የአቶ መለስን አስተዋፅኦ ዘርዝረዋል።
«ከሁሉ በፊት ለጦርነቱ በድል መጠናቀቅ የግድ መነደፍ የነበረባቸውን የወታደራዊ ሣይንስ ጥበቦች፣ እንዲሁም ወታደራዊ ዶክትሪኖችን በመሠረቱ የነደፈው መለስ ነው፣ ይህንን ጉዳይ እሱ ባያዘጋጀው ኖሮ አንዳችሁም የአንጃውን አባላት አታዘጋጁትም ነበር።
ይህን እናንተም እኛም አሥምረን እናውቃለን።
እሱ ባያዘጋጀው ኖሮ ጦርነቱን በድል አድራጊነት የምንመራበትን ስትራቴጂ ለመንደፍም እንቸገር ነበር።
ምክንያቱም ይህ ጉዳይ የተወሰነ ጥናታዊ ሥራ መስራትን ይጠይቅ ነበረና ነው።
በጥናቱ ላይ ደግሞ አልነበራችሁበትም።
እንደ ሐሜቱ ከሆነ እነስዬ ከጥናት ይልቅ ጊዜያቸውን ለስርቆት ስላዋሉት እየሠረቁም ፊልድ ጃኬት ለብሰው መንጎማለልና ዲኩር ማሠማት ያበዙ ስለነበር «ጊዜ አግኝተው» ሊሰሩት አይችሉም ነበር።
ተወልደ ወ/ማርያም ከኒውስ ዊክ ላይ ሌላ የምታነበው አልነበረህም»
የአቶ መለስን ተክለ ሰውነት በእጅጉ የገነባው የብአዴን ፅሁፍ አቶ መለስ በጦርነቱ ወቅት ከማንም የበለጠ ሚና እንደነበራቸው ዘርዝሯል።
አቶ መለስ ጥናቱን ባያዘጋጁት ኖሮ ወታደራዊውን ስታርቴጁ ለመንደፍ ከብአዴን ምንም ሰው እንዳልነበረ በተዘዋዋሪ ያረጋገጠው ፅሁፍ የሕውሐቱ አቶ ስዬ ግዜ ቢኖራቸው ኖሮ ሊያዘጋጁት ይችሉ እንደነበር ምስክርነት ሠጥቷል፤ ይህ አሁን ብአዴኖች አቶ መለስ አዘጋጁት ያሉትን ፅሁፍ ያዘጋጁት ከስልጣናቸው ከተባረሩት ሁለት ጄኔራሎች አንዱ መሆናቸውን እነ አቶ ተወልደ በሪፖርተር መፅሔት ላይ ባቀረቡት ፅሁፍ መግለፃቸው ይታወሣል።
የኢትዮ-ኤርትራ ወረራ በተከሰተበት ወቅት ሌሎች ወረራውን ለመመከት ሲረባረቡ፣ እርሣቸው በራቸውን ዘግተው መመረቂያ ፅሁፍ ያዘጋጁ እንደነበር ስለተገፀው ብአዴኖች የጠቀሱት ነገር የለም።
በአቶ ተወልደ ወ/ማርያም የሚመራው ቡድን ጦርነቱ በሚካሄድበት ወቅት ጦርነቱ አስመራ ድረስ መቀጠል አለበት ብሎ ያምን እንደነበር፣ በዚህም በኤርትራ አሻንጉሊት መንግስት ፈጥሮ የመመለስ ፍላጎት መኖሩን የብአዴኑ ፅሁፍ የዘረዘረ ሲሆን፣ ይህንን የነተወልደ አቋም በጥብቅ በመኮነንም ለኤርትራ ፍፁም ተቆርቋሪነቱን አሣይቷል።
«......አንጃው የጦርነቱን ዓላማ በተመከተ ሉአላዊነታችንን ከማስከበር አልፎ በኤርትራ ለኢሕአዴግ የሚስማማ አሻንጉሊት መንግስት መፍጠር ነው ብሎ አዲስ ትርጉም አምጥቶ ነበር፤ የኤርትራን መንግስት የመቀየር ጉዳይ የኤርትራ ሕዝብ ሃላፊነት ነው፤ ሕዝቡ ካልፈቀደም ፈፅሞ ሊፈፀም የሚችል ነገር አይደለም፤ ሕዝቡ መንግስቱን ለመቀየር ባልፈቀደበት ግዜ ይህን አደርጋለሁ ብሎ የሚሞክር የውጭ ሃይል ሁሉ ሕዝቡን ወደ ማረድ ማምራት አለበት።
የአንጃው ሃሳብ ግን ሉአላዊነታችንን ከማስከበር በላይ ሄዶ የኤርትራን መንግስት በሃይል እስከመቀየር ድረስ አድጓል» በማለት የኤርትራን መንግስት ለመጣል በነተወልደ ወገን ፍላጎት እንደነበር በመግለፅ ድርጊቱን ኮንኗል።
የኢትዮጵያ የመከላከያ ሠራዊት ባለው የጦር ኃይል የበላይነት በመግፋት የአስመራን ከተማና ሌሎች የኤርትራ ግዛቶችን በመቆጣጠር፣ የነበረውን ስርአት በማስወገድ ሌላ ሃይል በስልጣን ላይ ቢያስቀምጥ ቀጣይ ወረራ እንዳይከሰት ዋስትና እንደሆነ ብዙዎች ያምኑ ነበር።
ይህ ተግባራዊ ሆኖ ቢሆን ኖሮ በአሰብ ወደብን በባለቤትነት ወይንም በሌላ ሁኔታ የመጠቀም ዕድሉም ይሠፋ እንደነበር በብዙዎች ይታመናል።
ብአዴኖች እነተወልደን ለማሣጣት በማለት በዚህ መልክ የሰነዘሩት ሃሳብ ከኢትዮጵያ ጥቅም ይልቅ ለኤርትራ ያላቸውን ተቆርቋሪነት ያመለከተ ነው ሲሉ ታዛቢዎች ይተቻሉ።
ብአዴኖች በዚህ ፅሁፋቸው የትናንት አለቃቸውን ታምራት ላይኔን ዘልፈዋል።
«አቶ ተወልደ ያየህ እንኳን ደህና መጡ» የሚለው ይህ የብአዴኖች ፅሁፍ ሐገራዊ ጉዳዮች ለሕወሐት በመተው ሌሎች አባል ድርጅቶች በክልል ጉዳዮች ላይ ብቻ እንዲያተኩሩ ይደረግ እንደነበርም ይፋ አድርጓል።
ከኢትዮጵ ጥር 22 ቀን 1994
ኢትዮጵያና ኤርትራ ውጊያ ካላቆሙ ብድር ይከለከላሉ
ሁለቱም መዋጋት ያለባቸው ድህነትን ነው
በዛምቢያ ዋና ከተማ ሉሳካ ላይ ሰሞኑን ተደርጐ በነበረ አለም አቀፍ ኮንፌራንስ ላይ የአለም የገንዘብ ድርጅት የአፍሪካ ክፍል ተጠሪ የሆኑት ባለስልጣን በሰጡት ማስጠንቀቂያ ኢትዮጵያና ኤርትራ ከ16 ወራት በላይ የቆየውን ጦርነት በአስቸኳይ ካላቆሙ በስተቀር አዲሰ የገንዘብ ብድር እንደማይሰጣቸው አስታወቁ።
ሚስተር ማደቡ የተባሉት እኚህ የአለም ገንዘብ ድርጅት ባለስልጣን በመግላጫቸው እንዱስገነዘቡት ሁለቱ አገሮች መወጋት ያለባቸው ድህነትን ነው ከማለታቸውም በተጨማሪ በድህነት ላይ መዝመቱ የህዝባቸውን ጐስቋላ የኑሮ ደረጃ መለወጥ ያስችላቸዋል ሲሉም ሃሳብ ሰጥተዋል።
እ.ኤ.አ ከ1990 ዓ.ም ሚያዝያ ወር በመጀመር ኢትዮጵያና ኤርትራ በድንበር ግጭት ሳቢያ በገጠሙት ጦርነት ከሁለቱም አገሮች ከ10 ሺህ በላይ ወታደሮች ህይወት ያለፈ መሆኑም ተገልጿል።
በሌላ በኩል በአፍሪካ አንድነት ድርጅት የተሞከረው የሰላም ጥረት ፍሬ ያላስገኘ መሆኑም ተጠቅሷል።
ኢትዮጵያ ጦርነቱን ካላቆመች የአለም የገንዘብ ድርጅት ብድር አይሰጣትም ያለውን ማስጠንቀቂያ በተመለከተ ሁኔታ አንድ ከፍተኛ የኢትዮጵያ የልኡካን ቡድን ጉዱዩ ከሚመለከታቸው ወገኖች ጋር ለመነጋገር በቀጣዩ ሳምንት ወደ አሜሪካ እንደሚሄድ ተገልጿል።
ኢትዮጵያ  ጦርነቱን ካላቆመች ብድር እንዱይሰጣት ተጽእኖ በማድረግ ላይ የምትገኘው ዩ.ኤስ አሜሪካ እንደሆነች የፖለቲካ  ታዛቢዎች ይናገራሉ።
ሆኖም ወደ ዋሽንግተን የሚጓዙት የኢትዮጵያ ከፍተኛ ባለስልጣኖች ብድሩ የሚፈቀድበትን  መንገድ ያመቻቻሉ ያላቸውን መነጋገሪያ ነጥቦች መንደፋቸውን ዘገባው ጨምሮ አመልክቷል።
ከፊያሜታ መስከረም 4 ቀን 1992
ከድሬዳዋ 1ሺህ ሠራተኞች ተቀነሱ
በኢትዮጵያ ውስጥ ካሉት የጨርቃ ጨርቅ ፋብሪካዎች በአንጋፋነቱና በትልቅነቱ ከሚታወቀው የድሬዳዋ ጨርቃጨርቅ ፋብሪካ በመዋቅር ማስተካከያ ስም ከነሐሴ 1 ቀን 1989 ዓ.ም ጀምሮ ከ1ሺ በላይ ነባር ሠራተኞች ከሥራቸው በመፈናቀላቸው ከ5 ሺህ ከማያንሱ ቤተሰቦቻቸው ጋር ለከፍተኛ ችግር ተጋልጠዋል።
የፋብሪካው መዋቅር አጥኚ ኮሚቴ ባቀረበው ዝርዝር መሠረት ከ20 ዓመት በላይ ያገለገሉና ዕድሜያቸው 45 የደረሱ 840 ሠራተኞች በጡረታ እንዲገለሉ ሲወስን አዝማሚያው ያላማራቸውን ነገም ዕጣው ከዚህ የከፋ ሊሆን ይችላል ብለው የአመኑ 260 ነባር ሠራተኞች ደግሞ በገዛ ፈቃዳቸው ሥራቸውን ለመልቀቅ ባቀረቡት ማመልከቻ መሠረት የአገልግሎት ካሣቸው ተከፍሎአቸው ተሰናብተዋል።
ፋብሪካው የመዋቅር ማስተካከል ለምን እንዳስፈለገውና የሠራተኛ ቅነሳው ዓላማም ምን እንደሆነ ወደ አካባቢው ተጉዞ የነበረው ሪፖርተራችን ያነጋገራቸው ሰዎች የተለያየ አስተያየት ሰጥተዋል።
አንዳንዶቹ "ፋብሪካው ካለው ረጅም ዕድሜ አኳያ የማምረቻ መሣሪያዎቹ ያረጁ በመሆናቸው በአሁኑ ጊዜ የሚያመርታቸው ምርቶች የነፃ ገበያውን ተወዳድረው ትርፋማ ሊሆኑ ባለመቻላቸው መንግሥትም ለፋብሪካው ያደርግ የነበረውን ማካካሻ በመቋረጡ በኪሳራ እየተንቀሳቀሰ ነው።
ስለዚህ ወደ 5ሺህ የሚጠጋውን ሠራተኛ እንዳለ ይዞ መቆየቱ ችግሩን ስለሚያባብሰው ቅነሳው አስፈላጊ ሆኖአል" የሚል አስተያየት ይሰጣሉ።
ሌሎች ደግሞ "ፋብሪካው የቆየ ዝናውና ትርፋማነቱ እንዲቀጥል ስለማይፈለግና በአንፃሩ በቅርቡ በአድዋ የተቋቋመው የአልመዳ ጨርቃጨርቅ ፋብሪካ የገበያ ውድድሩን በአሸናፊነት እንዲወጣ ለማድረግ ታስቦ የተወሰደ የማዳከም ርምጃ ነው።" ይላሉ።
ለዚህም የሚሰጡት መረጃ ከድሬዳዋ ጨርቃጨርቅ ቁልፍ ቦታ ላይ ያሉ የቴክኒክ ባለሙያዎችንና ሱፐር ቫይዘሮችን በከፍተኛ ደመወዝ ወደዚያ ለመውሰድ ምልመላውና ቅስቀሳው መጧጧፉን ነው።
ቅነሳው በዚሁ ብቻ የሚያበቃ ሳይሆን ደረጃ በደረጃ ሌሎች 1400 ሰዎችንም የሚነካና ፋብሪካው ትርፋማ ሆነ እንዲቀጥል አለያም ለኢንቨስተር ለመሸጥ 2000 ሠራተኞችን ብቻ ይዞ የማምረት ሂደቱን እንዲያከናውን የተወሰነ መሆኑን ጉዳዩን በቅርብ የሚያውቁ ውስጥ አዋቂዎች ተናግረዋል።
ቅነሳው አሁን ከምንከተለው የነፃ ገበያ ኢኮኖሚ ሥርዓት ጋር አግባብነት ያለው ርምጃ መስሎ ቢታይም ሠራተኞቹ የሥነ ልቡና ዝግጅት ባለደረጉበት ፣ ባልና ሚስት በአንድ ጊዜ ከሥራ እንዲወገዱ ጭምር በማድረግ በእነርሱ ሥር የሚተዳደሩ 5ሺህ ያህል ቤተሰቦቻቸውን ጦም አዳሪናከሚቀጥለው ዓመትየትምህርት ገበታም አፈናቃይ በመሆኑ ሳምንቱ ድሬዳዋን የሀዘን ድባብ ጥሎባት ያለፈ ነበር።
በአገሪቱ ከሚገኙት የጨርቃ ጨርቅ ፋብሪካዎች በተለይ በአቡጀዲድና በካኪ ምርቱ እውቅና የነበረው የድሬዳዋ ጨርቃጨርቅ ፋብሪካ ከትርፍ ወደ ኪሳራ መሸጋገር የጀመረው በተለይ ካለፉት ሁለት ዓመታት ጥራቱን ያልጠበቀ የተበላሸ የጥጥ ምርት እንዲረከብ ተደርጎ ምርቱ በገበያ ተፈላጊነቱ እየቀነሰ ከሄደ ወዲህ መሆኑ ታውቋል።
የሠራተኛ ማኅበሩ በወቅቱ ግዢውን የፈፀሙ ክፍሎች ርምጃ እንዲወሰድባቸው ቢወተውትም ያንድ ሰሞን የመገናኛ ብዙሃን የአየር ጊዜ መሙያ ከመሆን ያለፈ ነገር ባለመኖሩ ለዛሬው የውድቀት አፋፍ መድረሱን ብዙዎቹ የችግሩ ሰለባ ሠራተኞች በቁጭት ይናገራሉ።
ከጦቢያ ነሐሴ 15 ቀን 1989
ኃይሌ ገ/ሥላሴ በ10ሺ ሜትር ለሦስተኛ ጊዜ አሸነፈ
ኃይሌ ገ/ሥላሴ ባለፈው ረቡዕ ምሽት አቴንስ ከተማ ውስጥ በተካሄደው የአስር ሺህ ሜትር ሩጫ ውድድር ለሦስተኛ ጊዜ አሸነፈ።
ሬውተርስ ከአቴንስ እንደዘገበው የሃያ አራት ዓመት ዕድሜ ያለው ኃይሌ ከፍተኛ ፉክክር የታየበትን የሩጫ ውድድርር የፈጸመው በ27 ደቂቃ 24.58 ሴኰንድ ነው።
ኃይሌ ውድድሩን ሊያጠናቅቅ ስድስት መቶ ሜትር ሲቀረው ከመካከል አፈትልኰ በመውጣት እ.ኤ.አ በ1995 የነሐስ ሜዳሊያ አሸናፊ የነበረውን ኬንያዊውን ፖል ቴርጋትንና የቀድሞውን የአስር ሺህ ሜትር የሪኮርድ ባለቤት የነበረውን ሞሮኳዊውን ሳላህ ሂሱን በአስደናቂ ሁኔታ አስከትሎ ሊገባ ችሏል።
ኬንያዊው ሯጭ ፖል ቴርጋት 27 ደቂቃ 25.62 ሴኮንድ በሆነ ጊዜ ሁለተኛ ሲሆን የሞሮኰ ተወላጅ ሳላህ ሂሱ 27 ደቂቃ 28.67 ሴኮንድ በመግባት ውድድሩን በሦስተኛነት ጨርሷል።
ባለፈው ዓመት በተካሄደው የአትላንታ ኦሊምፒክ በዚሁ ርቀት በተደረገው የሩጫ ውድድር ሦስቱም እንዳሁኑ በተከታታይ መግባታችው ይታወሳል።
በርቀቱ የዓለምን ሪኰርድ የጨበጠው ኃይሌ የመጨረሻውን ቅጽበታዊ ወሳኝ እንቅስቃሴ ከማድረጉ በፊት ውድድሩን በመምራት ላይ የነበረውን ሯጭ እግር በግር ሲከታተለው ከቆየ በኋላ ተወዳዳሪዎቹ የነበሩት ኬናያዊና ሞሮኳዊ ሯጮች ሊደርሱበት በማይችሉበት ሁኔታ አምልጦ በመፈትለክ አስደናቂ ሯጭነቱን ለዓለም እንዳስመሰከረ ሬውተር በላከው ዘገባ አስታውቋል።
ኢትዮጵያዊው ታላቅ ሯጭ ኃይሌ ገ/ሥላሴ የአትላንታው የመሮጫ ሥፍራ (ትራክ) ደረቅ ስለነበር አስር ሺህ ሜትሩን ባሸነፈበት ወቅት እግሩ በመቁሰሉ የተነሳ አምስት ሺህ ሜትሩን ሳይካፈል እንደቀረ ይታወሳል።
ከዚህ የተነሳም ኃይሌ የአቴንስ የመሮጫ ቦታ ጠንካራ ሳይሆን እንደማይቀር በማሰብ የመሮጫ ቦታው እንዲለሰልስ ውሃ እንዲፈስበት ጥያቄ አቅርቦ ነበር።
ይሁን እንጂ ጥያቄው ተቀባይነት ሳያገኝ እንደቀረ ሬውተር በተጨማሪ ዘግቧል።
ከአዲስ ዘመን ዓርብ ነሐሴ2 ቀን 1989 ዓ.ም
«ምን ዓይነት ፍርድ እንደሚሠጠኝ አውቀዋለሁ» አቶ ቢተው በላይ
የፌዴራሉ ከፍተኛ ፍርድ ቤት አንደኛ ወንጀል ችሎት በአጃቢ ፍትህ ሚኒስቴር ሄደው ማስረጃቸውን እንዲያመጡ የፈቀደላቸው ሦስተኛ ተከሳሽ አቶ ንጉሴ ኃይሉ ከሚኒስቴር መሥሪያ ቤት ምንም ዓይነት ማስረጃ ሊያገኙ አለመቻላቸውን አስታወቁ።
የፌዴራሉ የሥነ ምግባርና የፀረ-ሙስና ኮሚሽን አቃቤ ሕግ በሙስና ክስ ከመሠረታባቸው ውስጥ ሦስተኛው ተከሳሽ አቶ ንጉሴ ኃይሉ ትላንት ለፍርድ ቤቱ እንደተናገሩት የፍትህ ሚኒስቴር ከአቶ ታምራት ላይኔ ጉዳይ ውጪ የእሳቸውን የተመለከተ ማስረጃ የለኝም ስላለኝ የራሴን ባለ 15 ገፅ መቃወሚያ አቅርቤያለሁ ብለዋል።
ወንጀል ምርመራ ማስተባባሪያ ተወካይ ጥር 7/1994 ለፍርድ ቤቱ የአቶ ንጉሴ ማስረጃዎች እኛ ጋር ሳይሆን ፍትህ ሚኒስቴር ነው የሚገኘው ማለታቸው የሚታወስ ሲሆን አቶ ንጉሴም ይሄንኑ ለፍርድ ቤቱ አስገንዝበዋል።
የትናንቱን የአቶ ንጉሴ መቃወሚያ ጨምሮ በአሁኑ ወቅት ሁሉም ተከሳሾች የመከላከያ ማስረጃቸውን ለፍርድ ቤቱ ማቅረባቸው ተገልጿል።
ይሁን እንጂ ፍርድ ቤቱ የሁሉንም ፅሁፎች ተመልክቶ ለመወሰን እንዲችል ለየካቲት 5/94 ቀጠሮ መያዝ የግድ መሆኑን አስታውቋል።
ይህ በእንዲህ እንዳለ ቀጠሮ ከተሠጠ በኋላ ሁለተኛው ተከሳሽ አቶ ቢተው በላይ ሀሳብ እንዳቀርብ ይፈቀድልኝ በማለት አቤቱታቸውን አሠምተዋል።
ስምንት ወር ሙሉ በቀጠሮ ብቻ እመላለሳለሁ ብዬ አልገምትኩም ነበር ያሉት አቶ ቢተው የፍርድ ሂደቱ አጥሮ ትክክለኛ ፍርድ እንዲሰጠኝ እጠይቃለሁ ብለዋል።
በርግጥ ምን ዓይነት ፍርድ እንደሚሰጠኝ አውቀዋለሁ ያሉት አቶ ቢተው የሚሠጠውንም ፍርድ በፀጋ እንደሚቀበሉ ተናግረዋል።
እንደሳቸው አስተያየት የተወሰነውን የፍርድ ዓመት ተቀብለው በወደፊት ሕይወታቸውና ሥራቸው አረፍ ብለው ማሠብ ይፈልጋሉ።
አቶ ቢተው የተሠጠውን ፍርድ እቀበላለሁ ይበሉ እንጂ እኔ ንፁህ ነኝም ብለዋል ለፍርድ ቤቱ።
የፌዴራሉ ከፍተኛ ፍ/ቤት የአንደኛ ወንጀል ችሎት አስተያየታቸውን ከሠማ በኋላ መልስ ሰጥቷቸዋል በሰጣቸው ምላሽ ፍ/ቤቱ እርስዎ የሚሰጠውን ፍርድ ከወዲሁ ቢያውቁትም እኛ ግን ገና አናውቀውም ብሏል።
ይህን የሚወስነው የፍርዱ ሂደትና የሚቀርቡት ሠነዶችም ተገናዝበው መሆኑም አመልክቷል።
በሌላ በኩል ታህሳስ 30/94 የኢትዮጵያ ንግድ ባንክ ፕሬዚዳንት አቶ ጥላሁን አባይን ጨምሮ 54 የመንግሥት ባለሥልጣናትና ነጋዴዎች በተከሰሱበት ወቅት ያልቀረቡት 16ኛው ተከሳሻ አቶ ዓለማየሁ ዘገየ ትናንት በዚህ ችሎት ቀርበዋል።
16ኛው ተከሳሽ የቀረበባቸው ክስ ከሌሎች 25 ተከሳሾች ጋር በሚና ትሬዲግ ኃላፊነቱ የተወሰነ የግል ማህበር ስም 190 ሚሊዮን 218 ሺህ 700 ብር ከኢትዮጵያ ንግድ ባንክ አንዋር መስጊድ ቅርንጫፍ አላግባብ እንዲወሰድ ፈቅደዋል የሚል ነው።
ተከሳሹ ከኢትዮጵያ ንግድ ባንክ በ1985 ዓ.ም በጡረታ መውጣታቸውን ጠቅሰው የተዘረዘሩት ልዩ ልዩ ብድሮች ሲሰጡ በቦታው አለመኖራቸውን ተናግረዋል።
ከዚህ አንፃር ክሱ እንደማያስጠይቃቸውና የዋስ መብታቸው ተከብሮ እንዲከራከሩ ፍርድ ቤቱን ጠይቀዋል።
አቃቤ ህግ ግን የቀረበባቸው ክስ የሙስና ወንጀል በመሆኑ የዋስትና መብታቸው እንዳይከበር ለፍርድ ቤቱ አመልክቷል።
ጉዳዮን የተመለከተው ፍርድ ቤትም ለ16ኛው ተከሳሽ አቶ ዓለማየሁ ዘገየ የዋስተና መብት እንደማይፈቀድ በማዘዙ ወህኒ ቤት ተልከዋል።
ከዘፕሬስ ጥር 22 ቀን 1994
በሕግና በዳኝነት ላይ የዘመተ ሥርዓት
በፌዴራል ፍርድ ቤቶች ለ20 ዳኞች ከ72 ሺህ በላይ ነባር ፋይሎች አሉ -- የዳኞች እጥረት ተባብሷል
ከ30 ዓመት በላይ የሕግ ሞያተኞችን ያፈራ ታዋቂ የሕግ ትምህርት ቤት ባለበትና «ሲቪል ሠርቪስ ኮሌጅ» የተባለው አዲስ የሥርዓቱ ሰዎች ማሠልጠኛ ተቋም የሕግ ሞያተኞችን አሠልጥኗል በሚባልበት አገር በፌዴራል ፍርድ ቤቶች የዳኞች እጥረት ከጊዜ ወደ ጊዜ እየተባባሰ በመምጣቱ በፍትህ ፈላጊ ባለጉዳዮች ላይ ከፍተኛ መጉላላት እየደረሰ መሆኑን ለማወቅ ተችሏል።
ለፌዴራል ፍርድ ቤቶች ቀደም ሲል በሕዝብ ተወካዮች ምክር ቤት ሹመታቸው ፀድቆ የነበሩት 26 ዳኞች ብቻ ሲሆኑ ስድስት ያህሉ በሞት፣ በገዛ ፈቃዳቸው ሥራቸውን በመልቀቅ፣ ባልተመቻቸ የሥራ ሁኔታና በህመም ሥራቸው ላይ የሌሉ መሆናቸው ታውቋል።
ባሳለፍነው ዓመት የፍርድ ቤቶችን ለእረፍት መዘጋት ምክንያት በማድረግ በነሐሴ ወር መጀመሪያ ላይ የፌደራሉ ጠቅላይ ፍርድ ቤት በሰጠው መግለጫ (አዲስ ዘመን፣ ማክሰኞ፣ ነሐሴ 6 ቀን 1989) በፌዴራል ፍርድ ቤቶች 38፣146 የወንጀል፣ 40፣189 የፍትሐብሔር፣ 3፣116 የሥራ ክርክር ፋይሎች ወደ 1990 መተላለፋቸውን ይፋ አድርጐ ነበር።
እነዚህም ከ72 ሺ በላይ ፋይሎች መሆናቸው ነው።
ይህ አሀዝ አዲስ በመከፈት ላይ ያሉትንና በሬጅስትራሮችና በዳኞች እጅ ሆነው ገና ፋይል ተከፍቶላቸው ቀጠሮ ያልተሰጣቸውን አይጨምርም።
በዚህ ዓይነት በዚህ ዓመት አንድ ዳኛ 3 ሺ 600 ፋይሎችን ማየት ሊኖርበት ነው።
በአንድ ዓመት ውስጥ ዳኞች ለ200 ቀናት ተሟልተው ይሠራሉ ቢባል አንድ ችሎት በቀን ከ54 ያላነሱ ፋይሎችን ማየት ይኖርበታል።
«ማየት» የሚለው ቃል ማስረጃ መስማትን፣ መመርመርንና ውሣኔ መስጠትን የሚጨምር ከሆነ በሥራ ላይ ላሉት ዳኞችና ዳኝነትን በጥራትና በፍጥነት ለማካሄድ እጅግ አስቸጋሪ እንደሚሆን የሞያው ባለቤቶች ይናገራሉ።
በዳኝነት ሥርዓቱ ላይ የተረጋገጠው ችግር መጉላላትንና የፍትህ እጦትን እያስከተለ ያለው በዚሁ ሥራ የሚተዳደሩና ከ500 በላይ የሚሆኑ በፌዴራል ፍርድ ቤት በሚከራከሩ ጠበቆችም ላይ በመሆኑ የኢትዮጵያ የህግ ባለሞያዎች ማህበር አሁንም ለጉዳዩ ትኩረት በመስጠት ድምፁን እንዲያሰማ የሚጠይቁ በርካታ ናቸው።
የዳኝነቱ ሥርዓት አስቸጋሪና አዝጋሚ ሁኔታ ውስጥ መግባቱን ለማሳየትም ከዓመት ዓመት በቀጠሮ የሚነከባለሉ ፋይሎች እየተበራከቱ መሆናቸውን፣ አፋጣኝ ውሣኔ ማግኘት ያለባቸው ጉዳዮች ጭምር እየተቀጠሩ መሆኑን፣ ለምሣሌ በሕግ በ60 ቀናት ውስጥ ውሣኔ ማግኘት ያለበት የአሠሪና ሠራተኛ ጉዳይ ክስ ለዓመታት በቀጠሮ የሚንከባለል መሆኑን፣ በአዲሱ ዓመትም የየችሎቶቹ ዳኞች አብዛኛውን ጊዜያቸውን የሚያሳልፉት ቀጠሮ በመስጠት ብቻ መሆኑን በማስረጃነት ይጠቅሳሉ።
«ሥርዓቱ የዳኝነት ሥርዓት እንዲጠናከር ፍላጐት የለውም፣ እንዲያውም በሕግና በዳኝነት ሥርዓቱ ላይ ዘመቻ ከፍቷል» የሚሉት ወገኖች ደግሞ «ነባር የአገሪቱን የሕግ ባለሞያዎች ከዳኝነት ሥርዓቱ ማባረሩንና 12ኛ ክፍልና ከዚያም በታች ባሉት የትምህርት ደረጃ ያሉ ወጣቶችን በለብ ለብ ኮርሶች አዘጋጀሁ እያለ በዕድሜ፣ በመደበኛ ትምህርትና በሕግ ትምህርት ረዥም ሥልጠናና ብስለት በሚጠይቀው የዳኝነት ሞያ ላይ መመደቡን በመጥቀስ ለዳኝነት ሥርዓቱ መጠናከር በጐ ፈቃድ ቢኖር ኖሮ በቅርቡ እንኳን የሕዝብ ተወካዮች ምክር ቤት ለእረፍት ከመዘጋቱ በፊት ዳኞች ሊሾሙና ለዚህ ዓመት ዝግጅት ሊያደርጉ ይገባ ነበር» ይላሉ።
የአገሪቱ የሕግና ሥርዓት «በባይቶ» (የጫካ ዳኝነት?
) መሰል ሥርዓት እንዲመራ ፍላጐት ያላቸው ወገኖች ነገሮችን በበላይነት ይቆጣጠራሉ የሚሉት ደግሞ ሠራተኛው በገፍ ከሥራ እየተባረረ፣ በንግዱ ሕብረተሰብ ላይ ሕግ የማይፈቅደው ውሣኔ በአስፈፃሚ አካሎች እየተወሰደ እያለ ባለበት ሁኔታ ሆን ተብሎ የዳኝነት ሥርዓቱን ማዳከም የተያዘው አስተዳደራዊ በደል የተፈፀመባቸው ወገኖች ፍትህና ዳኝነት ፍለጋ ወደ ፍርድ ቤት የሚሄዱበትን ሁኔታ ለመዝጋትና የፖለቲከኞችን ውሣኔ ለማጠናከር መሆኑን ይገልጣሉ።
በተለይ ዜጐች በአስፈፃሚ አካሎች ያለህግና ሥርዓት የሚታሠሩበትን ሁኔታ ለመቋቋም ወደ ፍርድ ቤት ሄደው አፋጣኝ ውሣኔ እንዳያገኙ ሆን ተብሎ የዳኝነት ሥርዓቱን የማሽመድመድ ተግባር እየተካሄደ መሆኑን ጠቁመዋል።
በፕሮፓጋንዳ ደረጃ ስለነፃ የዳኝነት ሥርዓት የሚሰብኩት እነዚህ አብዮታዊ ዲሞክራቶች ሕግንና ዳኝነትን የሚያዩት በሰው ልጅ መብት ማስከበሪያነቱ ሳይሆን ሥልጣናቸውን ከተቃዋሚ ኃይሎች መጠበቂያ እንደ አንዱ መንገድ አድርገው መሆኑን ነው ታዛቢዎች የሚናገሩት
የፖለቲከኞች ፍላጐት ይህ ይሁን እንጂ የሞያው ባለቤቶች ነን በማለት በዳኝነትና በፍትህ ሥርዓቱ ውስጥ ተቀምጠው የኢትዮጵያ ሕግና ዳኝነትን በማገዳደል ላይ ያሉት በታሪክና በትውልድ ፊት ተጠያቂ ከመሆን እንደማያመልጡ የሚጠቁሙ ብዙ ናቸው።
በዚሁ በሕግና በዳኝነት ሥርዓቱ አካባቢ ባለው ችግር ምክንያት ይሁን አይሁን በውጭ ባይታወቅም «ወርቃማው የፍትህ ዘመን» ይሉ የነበሩት የፍትህ ሚኒስትሩ አቶ ማህተመ ሰለሞን ሥራቸውን በገዛ ፈቃዳቸው መልቀቃቸው ይታወሳል።
ከጦቢያ መስከረም 22 ቀን 1990
የኮ/ል መንግሥቱ ኃ/ማርያም ጦስ ለነፃው ፕሬስ ተረፈ
ጋዜጠኛው በ24 ስዓት ውስጥ ተፈታ
ግንቦት 13 ቀን 1983 ዓ.ም ከአዲስ አበባ ወደ ናይሮቢ ከዚያም ወደ ዚምባብዌ በመሄድ በአሁኑ ወቅት ኑሮዋቸውን በሃራሬ ማድረጋቸው ይታወቃል።
ኮ/ል መንግሥቱ ኃ/ማርያም ላይ ጥቅምት 27 ቀን 1988 ዓ.ም በመኖሪያ ቤታቸው አቅራቢያ ሁለት ኤርትራዊያን የመግደል ሙከራ አድርገውባቸውም እንደነበር የሚታወስ ነው።
ይህንኑ ሁኔታ ከዘገቡት የነጸው ፕሬስ አባላት መካከል አቶ ዘገየ ኃይሌ ሰኔ 30 ቀን፣ 1990 ዓ.ም በፌዴራል ከፍተኛ ፍ/ቤት ሁለተኛ ወንጀል ችሎት ቀርቦ የሁለት አመት እስትራና አስር ሺህ ብር ቅጣት በአራት አመት ገደብ ተፈርዶበታል።
የገናናው ጋዜጣ ባለቤትና አሳታሚ አቶ ዘገየ ኃይሌ በኮ/ል መንግሥቱ ኃ/ማርያም ላይ ኤርትራውያን ፈፅመውት የነበረውን የግድያ ሙከራ አስመልክተው ለፍ/ቤቱ መረጃ አቅርበው፣ ፍ/ቤቱም መረጃው ትክክለኛ እና በዜናው ላይ ከተገለፀው ጋር ተመሳሳይ መሆኑን አረጋግጦ ሆኖም ማረጋገጥ ነበረብህ በሚል ነው፣ ውሳኔውን ያፀናው።
ጥቅምት 27 ቀን፣1988 ዓ.ም በኮ/ል መንግሥቱ መኖሪያ ቤት አቅራቢያ በተሞከረው የግድያ ተግባር ተከሰው የነበሩት ሁለት ኤርትራውያን የ5 እና የ7 ዓመት እስራት ከተፈረደባቸው በኋላ ይግባኝ ጠይቀው በቅርቡ በነጻ መለቀቃቸው ይታወሳል።
በሌላ በኩል ደግሞ ስለ ኤርትራውያኑ ተግባር የዘገበው የኢትዮጵያ ነጻ ፕሬስ ጋዜጠኛ ለእስር በቅቶአል።
ሰኔ 26 ቀን ችሎት ከቀረበ በኋላ ለውሳኔው ሰኔ 30 ቀን ታስሮ እንዲቀርብ የተደረገው ጋዜጠኛ ጉዳይ፣ ማንም ባልጠበቀው ሁኔታ የሁለት ዓመት እስራትና የአስር ሺህ ብር ቅጣት በ4 ዓመት ገደብ ተፈርዶበታል።
ሆኖም እለቱን ጀምሮ ጋዜጠኛውን ለማስፈታት በተደረገው ጥረት የጋዜጣ ስርጭት ኃላፊን ጨምሮ፣ የማዕበል፣ የኢትኦጵ፣ የአትኩሮት እና የፊያሜታ ዝግጅት ክፍል ባደረጉት ወገናዊ አስተዋፅኦ ጋዜጠኛው የሚጠበቅበት አስር ሺህ ብር ክፍያ ተጠናቆ፣ የአራት አመት ገደብ እንደተጠበቀ ሆኖ በ24 ሰዓት ውስጥ ከእስር ለመውጣት ችሏል።
የነጻው ፕሬስ ባልደረቦች የፈፀሙት የትብብር መንፈስም አኩሪና ትምህርት ሰጪ መሆኑን ብዙዎች ይስማሙበታል።
ይህ በእንዲህ እንዳለ ኮ/ል መንግሥቱ ኃ/ማርያም ቀድሞ ይኖሩበት ከነበረው ጋንሂል ቪላ ለቅቀው ለደህንነታቸው አስተማማኝ ወደሆነው አዲስና የተሻለ ዘመናዊ ቪላ ሊዛወሩ መሆኑን በአገሪቱ የሚታተመው ኢንዴፔንደንት ጋዜጣ ገልጿል።
ይህ አሁን ኮ/ል መንግሥቱ ኃ/ማርያም እንዲገቡበት የተደረገው ቦታ የአፍሪካ አንድነት የመሪዎች ስብሰባ በዚምባብዌ ሊደረግ በታቀደበት ወቅት ለአፍሪካ መሪዎች እንዲሆን ተብሎ የተዘጋጀ መሆኑን ለማወቅ ተችሏል።
ኮ/ል መንግሥቱ እንዲኖሩበት የተፈቀደውም ቪላ ለኢትዮጵያ መሪ ከተዘጋጀው ቪላ ውስጥ መሆኑ ታውቋል።
ከፊያሜታ ሐምሌ 3 ቀን 1990
ቅንጅትና ኢህአዴግ በሞባይል የጽሑፍ መልዕክት እየቀሰቀሱ ነው
በግንቦቱ ምርጫ ከፍተኛ ፉክክር በማድረግ ላይ ከሚገኙ የፖለቲካ ድርጅቶች መካከል የኢትዮጵያ ሕዝቦች ዴሞክራሲያዊ ግንባርና ቅንጅት ለአንድነትና ለዴሞክራሲ የምረጡኝ ቅስቀሳቸውን በሞባይል መልዕክት ጭምር እያካሄዱ መሆናቸውን አንዳንድ የአዲስ አበባ ነዋሪዎች ገለጹ።
ነዋሪዎቹ ትናንት እንዳስታወቁት ኢህአዴግና ቅንጅቱ የምረጡኝ ቅስቀሳቸውን ለደጋፊዎቻቸው በሞባይል የጽሑፍ መልዕክት በማስተላለፍ ላይ ሲሆኑ፣ መልዕክቱ የደረሳቸው ደግሞ ለሌሎች እንዲያሰራጩ ጠይቀዋል።
የኢህአዴግ መልዕክት «ኢትዮጵያን እንደምትወዷት በእርግጥ እተማመናለሁ።
መጪው ዘመን ብሩህ ተስፋ የሰነቀ ነው በመሆኑ ሳይጠራጠሩ ኢህአዴግን ይምረጡ» የሚል ነው።
መልዕክቱ የደረሳቸው ለአሥር ሌሎች የፓርቲው ደጋፊዎች እንዲያስተላልፉለት ኢህአዴግ ጠይቋል።
ቅንጅት ለአንድነትና ለዴሞክራሲ በበኩሉ፣ «እውነት ፍንትው ብላ መጥታለች፣ የድል ምልክትን በመምረጥ በነፃነት ጎዳና ላይ ከቅንጅት ጋር ይጓዙ» በሚል የምረጡኝ ቅስቀሳውን አስተላልፏል።
ቅንጅትን ይምረጡ በሚለው መልዕክቱ ኢትዮጵያን እንደምትወዷት አምናለሁ፣ ስለሆነም የመልዕክቱ ተቀባይ ቢያንስ ለአምስት አገር ወዳድ ኢትዮጵያውያን ለቅንጅት ድምጽ ይስጡ የሚለውን መልዕክት ያስተላልፉ ሲል ጠይቋል።
በሁለቱም ወገኖች መካከል በሠለጠነ መልኩ በሞባይል የሚደረግ የምረጡኝ ቅስቀሳ ከቴሌቪዥንና ከሬዲዮ ከሚሰሙ መዘላለፎች የተሻለ ሆኖ እንዳገኙት መልዕክቱን የተቀበሉ ሰዎች ጠቁመዋል።
ከአዲስ ዘመን ሚያዝያ 7 ቀን 1997
የጦርነቱ መጋረጃ ተከፍቷል!
በእልልታ የተሸኘው የሻዕቢያ ሠራዊት ጠመንጃውን እንደ ጭራሮ ሰቅሎ አልጌና ላይ ተማረከ!
ግንቦት 4 ቀን በድንገት የፈነዳው የኤርትራና የኢትዮጵያ ግጭት ከዲፕሎማሲያዊው ጥረት አፈንግጦ ግልፅ ወደሆነ ጦርነት አምርቷል።
ቅዳሜ፣ ግንቦት 22 ከለሊቱ 10፡00 ሰዓት በተጀመረው የሻዕቢያ ወታደሮች አዲስ የጥቃት እርምጃ ሁለት የኢትዮጵያ ወረዳዎች ዳልጌዳ እና አልጌና በቁጥጥር ስር መዋላቸው የሚታወስ ሲሆን፣ በዚህ አዲስ ወረራ ሻዕቢያ የአካባቢው ሚሊሺያ እና ሰላማዊ ህዝብ ላይ ጥቃት አድርሶ ነበር።
ሻዕቢያ በተቆጣጠራቸው አካባቢዎች የህዝብ ተቃውሞ እያጋጠመው፣ በያዛቸው ቦታዎች የሚገኙትን ነዋሪዎች ከተራ ግድያ ጀምሮ በቤት ውስጥ በማጐር እስከማቃጠል ደረጃ ደርሷል።
ሻዕቢያ በዚህ ብቻ ሳይወሰን የአካባቢው ነዋሪ ያፈራውን ተቋማት በመድፍ በማፈራረስ፣ ከብቶቹን በመዝረፍ ከባድ መሣሪያ በማሸከም ኢሰብአዊ ድርጊት የሚፈፅም መሆኑን ለጉዳዩ ቅርበት ያላቸው ምንጮች ገልፀውልናል።
በሌላ በኩል ደግሞ የአሜሪካ ሬዲዮ ከትናንት በስቲያ ባስተላለፈው ዜና ሻዕቢያ ተቆጣጥሯቸው ከነበሩት ሁለት ወረዳዎች በአልጌና በዳልጌዳ በደረሰበት ጥቃት በከፊል ለመልቀቅ ተገዷል።
አሊቴና ሆና ለሬዲዮ ጣቢያው የዘገበችው የቪ.ኦ.ኤ ሪፖርተር የኢትዮጵያ ሠራዊት ፀረ አውሮፕላን መሣሪያ፣መድፍ እና ቁጥራቸው ያልታወቀ የጦር መኮንኖች ማርኳል፣ብላለች።
ይኸው በእልልታ እና በከበሮ የተሸኘው የሻዕቢያ ሠራዊት በኢትዮጵያ በኩል የተሰነዘረውን የመልሶ ማጥቃት አፀፋ ለመመከት እንዳልተቻለው ነው የዜና ምንጮቹ የሚያስረዱት።
ጅጅጋ ላይ የነበረው ሠራዊት ባለፈው ሳምንት የ3 ቀን የሌሊት ጉዞ አድርጐ አዲግራት ላይ ከሰፈረ በኋላ የኢትዮጵያ ሠራዊት እና ህዝቡ ይበልጥ በሞራል እየተገነባ መምጣቱ ታውቋል።
ይህ በእንዲህ እንዳለ ከጅጅጋ የተነሳውን ጦር ለመተካት ሰሞኑን ከፍተኛ ቁጥር ያላቸው የሠራዊቱ አባላት የባቡር ጉዞዋቸውን ወደ ምስራቅ ሲያደርጉ ሰንብተዋል።
በሌላ በኩልም ቀደም ሲል በህዋሀት ውስጥ የነበሩትና በጐንደር፡ ዳንሻ ወረዳ (አውሮራ) ላይ በግብርና ተሰማርተው የነበሩት ቁጥራቸው 15, 000 (አስራ አምስተ ሺህ) የሆኑ የቀድሞ ታጋዮች ለክተት ጥሪው አፋጣኝ ምላሽ በመስጠት ወደ ትግራይ ጉዞ አድርገዋል።
በአጠቃላይ ቀደም ሲል በማሊሻዎችና በፖሊሶች ብቻ ይደረግ የነበረው መከላከል ወደ በተጠናከረ ሜካናይዝድ ጦር ጥቃት መለወጡን ከስፍራው የደረሱን ዘገባዎች ጠቁመዋል።
በኤርትራ ህዝባዊ ግንባር በኩል ደግሞ የቀድሞ የደርግ የምድር ጦር መኰንኖች ተሳታፊ መሆናቸውን "ዘ ኢንዲያን ኦሽን ኒውስ ሌተር" በግንቦት 20/90 እትሙ ገልጿል።
እንደዘገባው ከሆነ በባድመንና ሽራሮ ወረራ ወቅት የሻዕቢያን ሜካናይዝድ ጦር ከመሩት የቀድሞ የኢትዮጵያ መኰንኖች መካከል የ16ኛው ስንጥቅ ሜካናይዝድ ብርጌድ 26ኛ ሜ/ሻለቃ አዛዥ የነበሩት ሌ/ኰ/ል ታደሰ ሰንበታና የ6ኛው ሜካናይድ ብርጌድ ወታደራዊ ደህንነት ኃላፊ የነበሩት ሻለቃ ነሲቡ ወ/ገሪማ በኤርትራ ወገን ሆነው በግንባር ቀደምትነት መሳተፋቸው ተገልጿል።
በኤርትራ ወገን አሁንም ወደ ድንበር አካባቢ የሚደረገው ዘመቻ እንደቀጠለ መሆኑን አንዳንድ መረጃዎች ይጠቁማሉ።
ከዚሁ ጋር በተያያዘ በአሰብ እና በአሥመራ የሚገኙ ነዋሪዎች በከፍተኛ ችግር ላይ እንደሆኑ ተገልጿል።
በእነዚህ አካባቢ የሚገኙ ነዋሪዎች ከኑሮው ውድነት አንፃር ባገኙት አጋጣሚ ወደ ኢትዮጵያ እየተሰደዱ መሆናቸውንና በአሁኑም ወቅት 100 የኢትዮጵያ ብር በ125 ናቅፋ እየተለወጠ መሆኑን ለማወቅ ተችሏል።
የኤርትራው ፕሬዚዳንት ኢሣያስ አፈወርቂ በአሁኑ ወቅት በኤርትራ ስለተከሰተው ችግር በአሜሪካ ሬዲዮ ጣቢያ ተጠይቀው ምላሽ ሲሰጡ፣ ... የኤርትራ ኢኮኖሚ በኢትዮጵያ ኢኮኖሚ ነው የሚተዳደረው የሚል ብዙ ተረት ተረቶች ስንሰማ ቆይተናል።
... በኛና በኢትዮጵያ መሃከል የነበረው የንግድ ዝምድና ትልቅ ደረጃ ይዟል የሚባለው በጤፍ ነው።
ጤፍ እስከ 50 ሚሊዮን ብር የሚገመት ዋጋ ያለው እንገዛ ነበር።
አሁን ግን ቀርቷል።
ጤፍ ስለቀረ በኤርትራ ጤፍ ስላልተበላ የኤርትራ ኢኮኖሚ ቀውስ ላይ ወደቀ  ግሽበት አጋጠመው ማለት አይቻልም፣ በማለት ምላሽ ሰጥተዋል።
ይህ በእንዲህ እንዳለ በኢትዮጵያ ድንበር ላይ ቁጥራቸው በርካታ የሆኑ ጤፍ እና ጥራጥሬ የጫኑ ከባድ መኪናዎች ወደ ኤርትራ እንዳይሻገሩ ሲደረግ ፣ በኤርትራም ድንበር ጨው የጫኑ ከባድ መኪኖች እስከቅርብ ጊዜ ድረስ ወደ ኢትዮጵያ እንዳይገቡ ታግተው ቆይተዋል።
ሌላው አነጋጋሪ ጉዳይ ለእርዳታ የመጣ ከ65, 000 ቶን በላይ እህል፣ ልዩ ልዩ መኪኖች፣ መድሃኒቶችና የታሸጉ ምግቦች ከአሰብ ወደብ እንዳይንቀሳቀሱ ከመደረጉም በላይ ይህን ንብረት ለመሰብሰብ ወደ ስፍራው የተጓዙ ባለበቶች ከአሰብ እንዳይወጡ ተደርገው በእስር ላይ እንደሚገኙ ታውቋል።
የኤርትራው ፕሬዚዳንት ኢሣያስ አፈወርቂ በበኩላቸው ስለዚሁ ጉዳይ ተጠይቀው ሲመልሱ፣ እኛም ራሳችን አላወቅነውም የኢትዮጵያ አየር መንገድ አገልግሎት እንዳይሰጥ ይቁም ብለው ትዕዛዝ አስተላለፉ።
ዘጉት።
በወደቦች አካባቢ የነበረው እንቅስቃሴም መቋረጥ አለበት ተብሎ ተዘጋ።
መኪኖች እንዳይወጡ እና እንዳይገቡ ተደረገ።
በአሰብ እና ምፅዋ አደገኛ ሁኔታ የተፈጠረ ስለሆነ እንዳትንቀሳቀስ የሚል መልዕክት አስተላለፉ።
ወደ ኢትዮጵያ የገቡ የነበሩ ንብረቶችን ይዘው የነበሩት መርከቦችም መንገዳችሁን ቀይራችሁ በጅቡቲ በኩል እንድትመጡ የሚል ትዕዛዝ ስለደረሳቸው ወደዛ ተጓዙ።
ወደቡ መዘጋት አለበት ተባለ።
ተዘጋ።
እኛ የምናውቀው ሃቅ ይህ ነው ... ለምን እንደተወሰነ እኔ ሊገባኝ አልቻለም።
ኤርትራ አንዳትጠቀም ከሆነ ሁኔታው እስኪቀየር ድረስ፣ ሌላ መጋረጃ እስኪገለጥ ድረስ እናስብ ይሆናል... በማለት መልስ ሰጥተዋል።
እንግዲህ ሌላው የጦርነት መጋረጃ ተገልጧል።
የሁለቱም ወገን ጦር ኃይሎች ግጭቱ ወደተከሰተበት አካባቢ በመዝለቅ ጦርነቱን ጀምረዋል።
በተጠንቀቅ ላይ የነበረው የኢትዮጵያ ጦር ሰራዊት ባለው ኃይል ወደፊት አየገፋ ነው።
የተፈራው ጦርነትም የደም መፋሰስ ተጀምሯል።
እርቅና ሰላም ማውረድ ከሁለቱም ወይም ከሶስተኛ ወገን የሚጠበቅ ቢሆንም ሁኔታዎች ከቁጥጥር ውጪ የሆኑ ይመስላል።
ይህ መጨረሻው የማይታወቅ ጦርነት ምን ያህል ጊዜሀ፣ ምን ያህል ህይወትና ንብረት ይዞ እንደሚጠፋ ማሰብ አያዳግትም...
ሃያ ሁለት ቀናት ያስቆጠረው ፍጥጫ መቼ ሊያቆም ይችላል? እስከወዲያኛው ምላሽ የማይገኝለት ጥያቄ ሆኖ ይቆያል።
ከፊያሜታ ግንቦት 26 ቀን 1990
በኮንሶ የረዥም ዘመን አጽም ተገኘ
(ኢዜአ)፦ በኮንሶ በሚገኘው 'የፓሊዎ አንትሮፖሎጂ' መካነ ቅርስ ጥናቱን በማካሔድ ላይ የሚገኘው ቡድንያገኘው ከ1 ነጥብ 4 ሚሊዮን ዓመት በፊት የነበረ የጥንት ሰው ዝርያ የራስቅል ግኝት ለሳይንሳዊ ኅትመት መብቃቱን የቅርስ ጥናትና ጥበቃ ድርጅት አስታወቀ።
ድርጅቱ ትናንት ለኢዜአ እንደገለጸው በኮንሶ 'የፓሊዎ አንትሮፖሎጂ' መካነ ቅርስ ጥናት በተጀመረበት በ1985 ዓ.ም የተገኘውና በሳይንሳዊ አጠራሩ 'ዓውስትራሎፒቲክስ ቦዛይ' በመባል የሚታወቀው የጥንት ሰው ዝርያ የራስ ቅል ጥናት ተጠናቆ በዛሬው እለት 'በተባለው የሳይንሳዊ ጥናት መጽሔት ለንባብ ይበቃል።
ባለፉት ዓመታት በአካባቢው የተካሐዱት ጥናቶች በኮንሶ መካነ ቅርስ ከ1 እስከ 2 ሚሊዮን ዓመታት ባለው ጊዜ ውስጥ በሳይንሳዊ አጠራር 'ኆሞ ኢራክቲስና አውስትራሎፒኢቲክስ ቦዛይ' በመባል የሚታወቁት ሁለት የተለያዩ የሰው ዝርያዎች በአንድ ላይ ይኖሩ እንደነበር የሚያመለክቱ መሆናቸውንም ድርጅቱ አስታውቋል።
በተጨማሪም በወቅቱ ይኖሩ የነበሩ የተለያየ ዝርያ ያላቸው እንስሳት በብዛት መገኘታቸውንና የጥንቱ ሰው ይገለገልባቸው የነበረ የድንጋይ መሳሪያዎችም በብዛት መገኘታቸውን ድርጅቱ ጥቅሶ ከተገኙትም መካከል በድንጋይ ዘመን ስልጣኔ ረጅም እድሜ ያለውና 'ዓሹልያን' የተባለው ቅርስ እንደሚገኝበት ገልጿል።
የቅርስ ጥናትና ጥበቃ ድርጅት እንዳመለከተው በጥናቱ የተገኘው የጥንት ሰው ዝርያ የራስ ቅል ከኮንሶ በስተስሜን ባሉት የሀዳር፡ መካከለኛው አዋሽና መልካ ቁንጡሬ መካነ ቅርሶች ያልተገኘ ሲሆን የጥንቱ ሰው ዝርያ ከ2 እስከ 1 ሚሊዮን ዓመት ከኖረ በኋላ ከምድር እንደጠፋ ይገመታል።
የኮንሶ መካነ ቅርስ ጥናት ከጥንቱ ሰው ዝርያ ጋር የተያያዙና ያልተመለሱ ጥያቄዎችንና ከ1 እስከ 2 ሚሊዮን ዓመታት መካከል የነበሩ የሰው ልጅ አጠቃላይ ባዮሎጂካዊ፡ ባህላዊ ዕድገትና ለውጥ ጥያቄዎች ምላሽ እንደሚሰጥ መታመኑንም ድርጅቱ አስታውቋል።
የኮንሶ መካነ ቅርስ በታንዛኒያ ከሚገኘው 'ዓልዱቫይ' በኬንያ ካለውና 'የቱርካና ሀይቅ' ከሚባሉት መካነ ቅርሶች ጋር እንደሚመሳሰልም አመልክቷል።
መካነ ቅርሱም በጥንት ጊዜ የነበሩ እንስሳት ዝርያዎች ዕድገትን፤ የሰው ዘር አውራሾችን ባዮሎጂካዊ ዕድገትና ለውጥ፤ የጥንቱን ቁሳዊ ባህል አፈጣጠርና ዕድገት በማሳየት በኩል የሚኖረው ድርሻ እጅግ ከፍተኛ ከመሆኑም ባሻገር የኢትዮጵያና የዓለም ሕዝብ ታሪክ መዘክርነቱ ከፍተኛ እንደሆነም ድርጅቱ ገልጿል።
የኮንሶ መካነ ቅርስ በመስከረም ወር 1994 ዶክተር ብርሃኔ አስፋው በተባሉ ተመራማሪ በሚመራው ቡድን በአሰሳ የተገኘ መሆኑንና ለሳይንሳዊ ኅትመት የበቃውን የጥንት ሰው ዝርያ የራስ ቅል የተገኘውም አቶ አወቀ አሞዛየ በተባሉ የደቡብ ብሐር ብሔረሰቦችና ሕዝቦች ክልል የባህል ቢሮ ባልደረባና የጥናት ቡድን አባል እንደሆነ ድርጅቱ አመልክቷል።
ባለፉት አመስት ዓምታትም የቅርስ ጥናትና ጥበቃ ድርጀት አርኪዎሎጂስት ዶክተር ዮናስ በየነና በጃፓን ቶኪዮ ዩኒቨርሲቲ የፓላንቶሎጂስት መምህር በሆኑት በዶክተር ጌን ሱዎ የሚመራ ቡድን ጥናት ሲያካሒድ መቆየቱንም ድርጅቱ አብራርቷል።
ከአዲስ ዘመን መስከረም 22 ቀን 1990
የኦነግ ተጠርጣሪዎች 7 ዓመት ታስረው በነፃ ተለቀቁ
የኦነግ አባልና ደጋፊ ናችሁ በሚል ጥርጣሬ ከአምስት እስከ ሰባት ዓመት ክስ ሳይመሰርትባቸው ታስረው ከሚገኙ የኦሮሞ ተወላጆች መሃል 550ዎቹ በነፃ መለቀቃቸውን በኦሮሚያ ክልል ከሚገኙ ታማኝ የዜና ምንጮች የተገኘው ዜና ያስረዳል።
በምሥራቅ ሐረርጌ ዞን ውስጥ የኦሮሞ ነፃንት ግንባር (ኦነግ) አባልና ደጋፊ ናችሁ በሚል ጥርጣሬ ከመኖሪያ አካባቢያቸው በኦሕዴድ ካድሬዎችና የኮር አባላት እየታፈሱ በየእስር ቤቱ በማጐር ከአምስት እስከ ሰባት ዓመት ለሚደርስ ጊዜ ሕግ ፊት ሳይቀርቡና ክስ ሳይመሠረትባቸው ከቆዩት 670 የኦሮሞ ተወላጅ ከሆኑ እስረኞች ውስጥ 550ዎቹ በነፃ የተለቀቁት በተጠርጠሩበት የኦነግ አባልና ደጋፊነት ሰላማዊ ሰዎችን አሳልፈው በመስጠት፣ ግድያና ሽብር በመንዛት ጥርጣሬ ወንጀል በአንዱም ተካፋይ አለመሆናቸው በመረጋገጡ መሆኑን ታማኝ የዜና ምንጮቻችን ገልፀዋል።
የሀገሪቱን ሕገ መንግሥት በተፃረረ መልኩ ሕግ ፊት ሳይቀርቡ 7 ዓመት ያህል በእስራት የቆዩት እኒህ 550 የኦሮሞ ተወላጆች አርሶ አደሮች፣ ነጋዴዎች፣ የመንግሥት ሠራተኞች ምሁራና በግል ሥራ የሚተዳድሩ መሆናቸውን ዜናው ያመለክታል።
በዚህ ሕገ ወጥ ረጅም የእስራት ዘመን የሁሉም ቤትና ትዳራቸው መፍረሱንና በረጅም የሕይወት ዘመናቸው ያፈሩትን ንብረት የአካባቢው የመንግሥት ባለስልጣኖችና አንዳንድ የኦህዴድ ካድሬዎች እንደተከፋፈሉት ዜናው ጠቅሶ በስተመጨረሻው ከ7 ዓመት እስራት በኋላ በነፃ ሊለቀቁ የቻሉትም አስቀድሞም ምንም ወንጀል ሳይፈፅሙ የአካባቢው የፖለቲካ ሹማምንት ሀብትና ንብረታቸውን፣ ቤትና ሚስቶቻቸውን ለመንጠቅ እንዲሁም በችሎታና በአመለካከት ተፅዕኖ የተነሳ መሆኑን ጨምሮ አስረድቷል።
በምሥራቅ ሐሪርጌ ዞን ከሐረሪ ብሔራዊ ሊግ (ሐብሊ) ጋር በጣምራ የሚንቀሳቀሱት የኦህዴድ የፖለቲካ ሹማምንትና ካድሬዎች ለኦነግ አባልነትና ደጋፊነት ተጠርጣሪ ናቸው የሚሏቸውን የኦሮሞ ተወላጆች ንፁሐንና ሠላማዊ ሰዎችን ለኦነግ ታጣቂ ሰራዊት በመጠቆምና አሳልፈው በመስጠት ግድያ እንዲፈፀምባቸው በማድረግና የሽብር ተግባር ፈፃሚዎች ጋር ተባብረዋል በሚል ውንጀላ እስከ 7 ዓመት ለሚደርስ ረጅም ጊዜ ክስ ሳይመሰርትባቸው እንዳሰሯቸው ዜናው በመግለፅ ተጠርጣሪዎቹ በተወነጀሉበት የክስ አይነቶች ማስረጃ ቢቀርብባቸው ኖሮ ከዕድሜ ልክ እስከ ሞት ድረስ ቅጣት ሊያስፈርድባቸው እንደሚችል ጠቁመዋል።
እስካሁን ድረስ በዞኑ በጥርጣሬ ታስረው ከሚገኙ 670 እስረኞች መሃል 550 ያህሉ ሊፈቱ የቻሉት ካለፉት ሁለት ወራት ወዲህ በፌዴራል አቃቤ ሕግ በኩል በ357 መዝገቦች ክስ ተመስርቶባቸው የምሥራቅ ኦሮሚያ ጠቅላይ ፍርድ ቤት ተዘዋዋሪ ችሎት መዝገቦቹን አስቀርቦ በመረመረበት ወቅት የፌዴራል አቃቤ ሕግ እንደክስ አመስራረቱ ጥፋተኛነታቸውን የሚያስረዱ ምስክሮችና ማስረጃ ሊያቀርብባቸው ባለመቻሉ መሆኑን የኦሮሚያ ክልል ታማኝ ምንጮች አብራርተዋል።
ተዘዋዋሪ ችሎቱ እንዲፈቱ የወሰነላቸው እስረኞች ሊፈቱ የቻሉት በአካባቢው የኦሕዴድ ካድሬዎች በድርጅታቸው ከሥልጣን በመወገዳቸው መሆኑን በመጠቆም የተቀሩት 120 የኦሮሞ ተወላጅ የሆኑት እስረኞች ጉዳይ በቅርቡ እልባት እንደሚያገኝ ምንጮቻችን ገልፀዋል።
በቅርቡ የኦሕዴድ ከፍተኛ የአመራር አካልት ከሥልጣን መወገዳቸውና ኦሕዴድ የተሐድሶ ለውጥ አድርጌያለሁ በማለት ያወጣውን መግለጫ ተከትሎ የኦሮሚያ ክልላዊ መንግስት ፕሬዚዳንት አቶ ጁነዲ ሶዶ በክልሉ ግለስቦች ያለ ፍርድ ቤት ትዕዛዝና ተጨባጭ ማስረጃ ለረጅም ጊዜ ታሥረው እንደሚገኙና ሁኔታው እየተጣራ ፍትህ እንደሚሰጣቸው፣ ወደፊትም ይህ ሁኔታ እንደማይደገም በቅርቡ መግለጫ መስጠታቸው ይታወሳል።
ከጎሕ ጥር 4 ቀን 1994
በኢትዮጵያ የዴሞክራሲ ተስፋ ጨልሟል
የሆላንድ የውጭ ትብብርና ልማት ሚኒስትር
ከግንቦት 1983 ዓ.ም በኋላ በኢትዮጵያ ያብባል ተብሎ ሲጠበቅ የነበረው የዲሞክራሲያዊ ሥርዓት የውኃ ሽታ ሆኖ መቅረቱንና ተስፋው መጨለሙን አንድ ከፍተኛ የኔዘርላንድስ መንግሥት ባለሥልጣን በቅርቡ አምስተርዳም ውስጥ አስታወቁ በሆላንድ መንግሥት በኩል ከፍተኛ የአቋም ለውጥ መደረጉን የሚጠቁም ይህን ድምዳሜ የገለጡት ሚስተር ያን ጥሮንክ የሆላንድ የውጭ ትብብርና ልማት ሚኒስትር ናቸው።
ሚስተር ያን ጥሮንክ መስከረም 30 ቀን 1990 ዓ.ም በአምስተርዳም ከተማ በፉ-ሶሴቲያት አዳራሽ ውስጥ ባደረጉት ይፋዊ ንግግር የወያኔ / ኢሃዴግ መንግሥት ከመነሻውም ሁሉን አቀፍ የሆነ መንፈስ የሌለውና አብዛኛዎቹን የፖለቲካ ድርጅቶች ያላሳተፈ በመሆኑ በኢትዮጵያ ይከሰታል ተብሎ ይጠበቅ የነበረው ዲሞክራሲያዊ ሂደት በአሁኑ ጊዜ መጨናገፉን ገልጠዋል በሆላንድ በተለያዩ ታላላቅ ከተሞች ውስጥ እ.አ.አ ከጥቅምት 2 ቀን 1997 ዓ.ም ጀምሮ «ለአፍሪካ አጠቃላይ ርዕሰ ጉዳዮች ጥቆማ» በሚል ሃሣብ ዙሪያ ተከታታይ የውይይት ፕሮግራሞች ሲካሄዱ ቆይተዋል።
ሚስተር ያን ጥሮንክ ከፕሮግራሞቹ መካከል በአንደኛው ርዕስ ላይ ዋና ተናጋሪ ሆነው ተጋብዘው ነበር።
እርሳቸውም ለመስከረም 30 ቀን 1990 ዓ.ም ንግግራቸው የመረጡት «ግጭቶች መወገድ አለባቸው» የሚል ርዕስ ነበር
ሚስተር ያን ጥሮንክ በዚሁ ርዕሰ ጉዳይ ላይ ባደረጉት ንግግር በኢትዮጵያ ውስጥ አይለው የሚገኙትን ችግሮች ከዳሰሱ በኋላ ከሁለት ዓመታት በፊት እየጠነከረ ሂዶ የነበረውን ሆላንዳዊ አመለካከት በመለወጥ የወያኔ /ኢሃዴግ አስተዳደር ከመጀመሪያውም ቢሆን ሁሉንም የተቃዋሚ ሃይሎች ባለማካተቱና በሂደቱም ሌሎቹን የፖለቲካ ድርጅቶችን ገፍታሪና አግላይ እየሆነ በመጓዙ በትልቅ ጉጉት ይጠበቅ የነበረው የዲሞክራሲያዊ ሥርዓት ግንባታ መሠናከሉን አሥምረውበታል።
በሆላንድ ውስጥ ለወያኔ /ኢሃዴግ መንግሥት ጥብቅና መቆም በዝቶ በነበረበት ወቅት ጉዳዩ በእጅጉ የቆረቆራቸውና ያሳሰባቸው የሆላንድ ነዋሪ ኢትዮጵያውያን ለእኛ «መለሰና መንግሥቱ አንድ ናቸው! ከሁለት አምባገነኖች መካከል ምረጡ አትበሉን!» በማለት በተደጋጋሚ የአደባባይ ሠልፎች የመረረ ተቃውሞ እንዲያቀርቡ ተገድደው ነበር።
ይህ ለኢትዮጵያ ህዝብ ዲሞክራሲያዊ ትግል አንድ አካል የሆነው ተቃውሞአቸው ዛሬ ፍሬ ማሰገኘቱን የሚስተር ያን ጥሮንክ ንግግር በግልጽ ያመለክታል የሚሉ ታዛቢዎች ብዙዎች ናቸው በሚስተር ያን ጥሮንክ ንግግር ላይ ከአገሬው ተጋባዦች ሌላ በርከት ያሉ የሆላንድ ነዋሪ ኢትየጵያውያንና የሌሎች አፍሪካ ሀገሮች ዜጐችም ተገኝተው ነበር።
የንግግራቸውን ርዕስ መሠረት በማድረግ ከአድማጮቹ ብዙ ጥያቄዎችና ትችቶች ቀርበዋል።
ቀደም ሲል በሶሻሊዝም ስም የሶቪዬት ሃያል መንግሥትና ዛሬ ደግሞ በዲሞክራሲ ስም የምዕራብ ሃያላን መንግሥታት በኢትዮጵያ ላይ አምባገነን ገዢዎችን እያነገሡ አገሪቱን ለሶስት አሥርት ዓመታት የዕልቂት ምድር ባደረጉበት ሁኔታ ውሰጥ ከኢትዮጵያና ከአፍሪካ ቀንድ ግጭት ሊወገድ ይችላልን?
ተብሎ ከአንድ አድማጭ ለቀረበላቸው ጥያቄ ሚስተር ያን ጥሮንክ መልስ ሰጥተዋል
በሰጡትም መልስ ውስጥ ከቀዝቃዛው ጦርነት ፍጻሜ በኋላ ማለትም ከደርግና ከሶቪዬት ውድቀት በኋላ በኢትዮጵያ ውስጥ በምእራባውያን የሚደገፍ ዲሞክራሲያዊ ሥርዓት ይገነባል ተብሎ ከፍተኛ ተስፋ ተደርጐ እንደነበርና ይኸውም ተስፋ መጨናገፉን ደግመው በአጽኖት ገልጠዋል።
አያይዘውም ይህም ሆኖ አፍሪካውያን ያለፉትን የቅኝ አገዛዝ ዘመናት ታሪክንና የታሪኩን ተዋንያን እያነሡ ድክመቶችን ወደዚያ ማላከክ ሣይሆን ከቀዝቃዛው ጦርነት ክሥመት ወዲህ በተከሠቱት በጐ ለውጦች በመጠቀም ለህዝባዊ ሥርዓትና ለልማት ግንባታ የሚያመቹ መሠረቶችን ማደራጀት እንዳለባቸው አሳስበዋል።
በአሁኑ ጊዜ በሆላንድ ነዋሪ ለሆኑት ኢትዮጵያውያን የሥጋ ውስጥ እሾህ ስለሆነው አሣሣቢ ጉዳይም ከጠቅላላው የስደተኞች ጉዳይ ጋር አጣምረው ገልጠዋል።
የስደት መብት መጠየቂያው ማመልከቻ እስከ መጨረሻው ታይቶ በፍርድ ቤት በኩል የአሉታዊ ውሳኔ የተሰጠበት አመልካች ስደተኛ ሁሉ ሆላንድን ለቅቆ መውጣት ግዴታው መሆኑን አጥብቀው አሳስበዋል።
ባለፈው ነሐሴ ወር ውስጥ የሆላንድ መንግሥት ከ700 እስከ 900 የሚደርሱ ህገ- ወጥ ስደተኞች ብሎ የለያቸውን የኢትዮጵያ ዜጐች ወደ አገር ለመመለስ ከወያኔ / ኢሃዴግ መንግሥት ጋር ስምምነት መፈራረሙ ይታወሳል።
በዚህ ስምምነት መሠረት ሆላንድ ውስጥ ለመኖር የሚያበቃ ምክንያት የላችሁም ተብለው በፍርድ ቤት የተበየነባቸው የኢትዮጵያ ዜጐች መጠነኛ የመቋቋሚያ ገንዘብ እየተሠጣቸው ወደ አገር ተመልሰው እንዲገቡ ይደረጋል።
ሆኖም በዚህ በተጠቀሰው ዕድል ለመጠቀም ፈቃደኛ ሆኖ ወደ አገር ለመመለስ ያመለከተ የኢትዮጵያ ዜጋ ያለመኖሩ ይነገራል።
ኢትዮጵያዊው የሚሰደደው ገንዘብ ፍለጋ ሣይሆን ሠላምና የህይወት ደህንነት ፍለጋ ስለሆነ በገንዘብ ሥጦታ ተሥቦ ወደ አገር የሚመለስ አይገኝም የሚል አስተያየት በኢትየጵያውያኑ ዘንድ አይሏል።
በመሠረቱ ሆላንድ ውስጥ ከሚገኘው ስደተኛ ህዝብ መካከል የኢትዮጵየውያኑ ቁጥር የጠብታ ያህል አነስተኛ ሆኖ ሣለ ከአገር ለማባረር ለምን የኢትዮጵያው ግንባር ቀደም ተደርጐ ቀረበ የሚል ጥያቄም ጐልቶ መቅረብ ጀምሯል።
በሌላ በኩል ደግሞ ስደተኛ ወደሃገር ለመመለስ የተነደፈውን ውል ሌሎቹ የአፍሪካ አገሮች ለመፈረም ፈቃደኛ ሣይሆኑ መቅረታቸውና የወያኔ / ኢሃዴግ መንግሥት ብቸኛ ፈራሚ ሆኖ መገኘትም ከስደተኛው ጀርባ በሁለቱ መንግሥትታ የተቋጨ ሤራ ወይንም ሻጥር መኖሩን ያመለክታል የሚሉ መላ ምቶችን አስነስቷል።
ከጦቢያ ጥቅምት 6 ቀን 1990
ፕሬዝዳንት ነጋሶ ጊዳዳ የሞዛምቢክን አምባሳደር አሰናበቱ
ፕሬዝዳንት ነጋሶ ጊዳዳ የሥራ ጊዜያቸውን የፈጸሙትን በኢትዮጵያ የሞዛምቢክ አምባሳደር አሌክሳንድሬ ዛንዳሜላን ትናንት አሰናበቱ።
በብሔራዊ ቤተመንግሥት በተከናወነው ሥነ ሥርዓት ላይ ለአምስት ዓመታት በኢትዮጵያ የቆዩት አምባሳደር ዛንዳሜላ የሁለቱን አገሮች ግንኙነት ለማጠናከር የተጫወቱትን ሚና ፕሬዝዳንት ነጋሶ ማድነቃቸውን የውጭ ጉዳይ ሚኒስቴር ቃል አቀባይ አስታውቋል።
ሞዛምቢክ ባለፉት ጊዜያት በደረሰባት የጎርፍ አደጋ ኢኮኖሚዋ ቢጎዳም ከችግሩ ተላቃ ዕድገቷን እንደምታፋጥን ፕሬዝዳንቱ ያላቸውን ተስፋ መግለጻቸውንም አመልክተዋል።
በዚሁም ጊዜም ፕሬዝዳንት ነጋሶ ለሞዛምቢኩ መሪ ለፕሬዝዳንት ቺሳኖ ወንድማዊ ሰላምታ ማቅረባቸውን ቃል አቀባዩም ገልጼዋል።
አምባሳደር ዛንዳሜላ በበኩላቸው በኢትዮጵያ ቆይታቸው መልካም ጊዜ ማሳለፋቸውንና ኢትዮጵያንም እንደሁለተኛ ቤታቸው እንደሚያዩዋት እንደተናገሩ አስረድተዋል።
ከአዲስ ዘመን ሰኔ 20 ቀን 1993
የዘንድሮው የበልግ ዝናብ በ52 ዓመታት ውስጥ ከተመዘገበው ይበልጣል
የዘንድሮው የበልግ ዝናብ መጠን ባለፉት 52 ዓመታት ከተመዘገበው ከፍተኛው መሆኑን ብሔራዊ ሜቲዎሮሎጂ አገልግሎት ድርጅት አስታወቀ።
በድርጅቱ የአየር ትንበያና ቅድሚያ ማስጠንቀቂያ ቡድን መሪ አቶ ድርባ ቆርቻ ሰሞኑን ለጋዜጣው ሪፖርተር በሰጡት መግለጫ በአዲስ አበባ፣ በኮምቦልቻ፣ በሲሪንቃ፣ በኮፌሌ፣ በሶክሩና በእነዋሪ አካባቢ በ96 ነጥብ 3 እስከ 48 ነጥብ 8 ሚሊ ሜትር ዝናብ መመዝገቡን ገልጸዋል።
ባለፈው የክረምት ወቅት ይህንን ዓይነት ዝናብ ለአንድና ለሁለት ቀናት ብቻ መጣሉን ያስታወሱት ባለሙያው ባለፈው ዓርብ ለሁለት ሰዓት በአዲስ አበባ የጣለው ዝናብ ግን ባለፈው 52 ዓመት ከጣለው ዝናብ በእጥፍ የሚበልጥ መሆኑን አስረድተዋል።
በሰሜን ሸዋ እነዋሪ አካባቢ ለአንድ ሰዓት የጣለው ከባድ ዝናብ በአውድማ ላይ የነበረ ሰብል ማውደሙን የገለጹት አቶ ድሪባ አርሶ አደሩ በድርቅ ወቅት እህሉን በደቦ መሰብሰብ እንዳለበት ጠቁመው ለመውቃት ግን የበል ወቅት እስኪያልፍ መጠበቅ እንደሚኖርበት አሳስበዋል።
በተለይ በደራሽ ወንዝ አካባቢ የሚኖሩ የህብረተስብ ክፍሎች አስፈላጊውን ቅድመ ጥንቃቄ በማድረግ ራሳቸውን ከጐርፍ አደጋ እንዲከላከሉ አስገንዝበው በዝናብ ወቅት በአውላላ ሜዳ ላይና በዛፍ ሥር መጠለል ለመብረቅ አደጋ እንደሚያጋጥም አስታውቀዋል።
ከአዲስ ዘመን መጋቢት 6 ቀን 1993
ለፓትርያርኩ አጀብ ወደ ቁልቢ ተጉዞ የነበረው መሳሪያ በመንገድ ላይ ተያዘ
ሐምሌ 19 ቀን፣ 1991 ዓ.ም በተከበረው የቁልቢ ቅዱስ ገብርኤል ዓመታዊ በዓል ለመገኘት ወደ ስፍራው ለተጓዙት ፓትርያኩ ጥበቃ የሚያገለግል ወደ ቁልቢ በቤተ-ክህነቱ በኩል ተጉዞ የነበረው ክላሽ ኮኘ ጠብመንጃ መሳሪያ በጉዞ ላይ እያለ በመንገድ መያዙ ተገለፀ።
ሪፖርተራችን ጉዱዩን አስመልክተው እንደዘገበው ፣ የፓትሪያርኩ የህት ልጅ አቶ ያሬድ ከበደው፣ የዘብ ኃላፊ የሆኑት አቶ ብርሃኔና በርካታ የቤተ-ክህነት ጥበቃ ሠተኞች ፣ እንዲሁም ወደበዓሉ ያመሩ የቤተ-ክርስቲያኒቱ ልዩ ልዩ ሠራተኞች በመሆን በዛ ያሉ ተሽከርካሪ መኪኖችን በመያዝ ቁልቢ ሊደርሱ ትንሽ ሲቀራቸው በአካባቢው የመንግት የጥበቃ ሠራተኞች አማካኝነት ፍተሻ ተደርጐ መሳሪያው መያዙ ተገልጿል።
ፓትርያርኩን ጨምሮ ተከታዮቻቸው ሊቃነ ጳጳሳት ሐምሌ 17 ቀን ፣ 1991 በአየር ከአዲስ አበባ ወደ ድሬደዋ የተጓዙ ሲሆን ፣ መኪናዎችን በመያዝ ለአቀባበል ቀድመዋቸው የተጓዙት የፓትርያርኩ የቅርብ ቤተሰቦች ከዲስ አበባ የተነሡት ሐምሌ 15 ቀን 1991 ነበር።
ሐምሌ 15 ቀን አዱራቸውን አዋሽ ያደረጉት እነዚህ የፓትርያርኩ ቤተኞች ሐምሌ 16 ቀን ባልጠበቁት አጋጣሚ ከነመሳሪያቸው እንደተያዙ ነው የዓይን ምስክሮችን ዋቤ ያደረገው የሪፖርተራችን ዘገባ የገለጸው።
ወደ ቁልቢ የተላኩት የፓትርያርኩ አጃቢዎች በሙሉ ሽጉጥ የታጠቁ ከመሆናቸውም ባሻገር ተጨማሪ ክላሽ ኮኘ በመኪናዎቹ ውስጥ እንዱለ መያዙንና «ለፓትርያርኩ ጥበቃ ተብሎ የመጣ ነው» ሲሉ አጃቢዎቹ ለአካባቢው የሠራዊት አባላት መግለፃቸውን ዘገባው አመልክቷል።
«ቁልቢ የራሱ የሆነ የጥበቃ መሳሪያ አለው ፣ አስፈላጊ ከሆነም የአካባቢው የፀጥታ ኃይል አለ።
ለምን መሳሪያ ይዛችሁ እንድትመጡ አስፈለገ?»
ከአካባቢው ሰዎች ለፓትርያርኩ አጃቢዎችና የጦር መሳሪያ ይዘው ለተገኙት ወገኖች የቀረበ ጥያቄ ነበር።
ሆኖም ከብዙ ውጣ ውረድ ከፍተኛ መጉላላት በኋላ ሰዎቹ ከነመሳሪያቸው እንዲለቀቁ መደረጋቸውንም የሪፖርተራችንዘገባ ያስረዱል።
ሌላው ከቤተ-ክህነቱ የደረሰን የዜና ዘገባ ደግሞ ወደ ቁልቢ ለሄዱት የፓትርያርኩ አጃቢ መሳሪያ አንጋቾች ከፍተኛ የውሎ አበል ወጪ እንደተደረገና በዓሉን ለማክበር ከቤተ-ክህነቱ ጽ/ቤት ወደ ቁልቢ ለሄዱት ባለሙያ ሊቃውንት ግን አበል እንዱልታሰበላቸው ገልጿል።
በዚህም የሊቃውንቱን ልብ የነካ ቅሬታ እንዱለ አስረድቷል።
ከፊያሜታ ሐምሌ 21 ቀን 1991
አገር አልባ፣መንግስት አልባ ሆኑ?
ኢትዮጵያውያን ንብረታቸውን ተቀምተው ከሶማሊያ ተባረሩ - ለመብታቸው ተሟጋች አጥተዋል
የኢትዮጵያ መንግሥትና የሶማሌ ላንድ ሪፐብሊክ በደረሱት ስምምነት መሠረት በሐርጌሳ፣በበርበራ፣በቦረማ፣ በቡርኦና በሌሎችም የሀገሪቱ ክፍሎች በዝቅተኛ ሥራ ተሰማርተው የነበሩ ከ900-1000 የሚደርሱ ኢትዮጵያውያን ከሰኔ 29/89 ዓ.ም ጀምሮ ገንዘባቸውንና ንብረታቸውን በፖሊሶች ተቀምተው በሌሊት እየታፈኑና እየተደበደቡ ቶጎውጫሌ በሚባለው የኢትዮጵያ የድንበር ከተማ በኩል በኃይል ከአገር እንዲወጡ መደረጋቸውን የችግሩ ሰለባዎች አስታወቁ።
የዚያድ ባሬ መንግሥት እ.ኤ.አ በ1981 ከተገረሰሰ ወዲህ ራሷን የሶማሌ ላንድ ሪተብሊክ ብላ ባወጀችው ሰሜን ሶማሊያ ልዩ ልዩ ከተሞች በውሃ ግድብ ሥራ፣በመፀዳጃ ቤት ቁፋሮና በግለሰቦች ቤት ሠራተኛነት ተቀጥረው ለብዙ ዓመታት እዚያው በሰላም የኖሩት እነዚሁ ኢትዮጵያውያን ሳያስቡትና ያለፈቃዳቸው ሠርተው ያፈሩትን ንብረት ለማንሳት እንኳን ዕድሉ ሳይሰጣቸው ገንዘባቸውን እየተነጠቁ በሐርጌሳ ፖሊሶች የማስፈራርያ ተኩስ ከአገር እንዲወጡ መደረጋቸው እጅግ ያሳዘናቸው መሆኑን ለዝግጅት ክፍላችን ገልጠዋል።
የሐርጌሳ ፖሊሶች ከሰብዓዊ መብቶች ድንጋጌዎች ውጭ ያደረሱባቸው በደል አልበቃ ብሎ ቶጎውጫሌ ላይ የተረከቡአቸው የኢሕአዴግ ወታደሮችም ያለምንም ርዳታ ስድስት ቀን ያህል ጫካ ውስጥ አቆይተው ጅጅጋ በሚገኘው የአብዮት አደባባይ እንዲፈሱ ማድረጋቸው አገሪቱን ከጥቃት እከላከላለሁ ከሚል ሠራዊት የሚጠበቅ ድርጊት አለመሆኑና የወቅቱ መንግሥትም ለዜጐቹ ደንታ የሌለው መሆኑን እንደሚያሳይ ተጐጂዎቹ አስረድተዋል።
የጅጅጋ ነዋሪ ሕዝብ የወገኖቹ መንገላታትና በረሃብ አለንጋ መጠበስ ቆርቁሮት ውሃና ስንቅ ካቀረበላቸው በኋላ የመንግሥት አካል እንዳያማ ጥራው እንዳይበላ ግፋው ዓይነት የልብስና የዕለት ደራሽ ርዳታ በመስጠት ተፈናቃዩን ለማረጋጋት መሞከሩን አቤት ባዮቹ ገልጠዋል።
በዚያ በበረሃ ጉልበቱን አፍሦ ያጠራቀመውን ንብረትና ገንዘብ ተቀምቶ እየተደበደበ ከአገር እንዲወጣ የተደረገው ተፈናቃይ የደረሰበትን በደል ጅጅጋ ለሚገኘው የሶማሌ ብሔራዊ ክልላዊ መስተዳድር ማመልከቱን እነዚሁ ምንጮች ጠቅሰዋል።
የክልሉ መስተዳድርም የሁለቱ አገሮች ስምምነት ኢትዮጵያውያኑን ድንበር ድረስ አምጥቶ ለማስረከብ እንጂ ገንዘባቸውን ቀምቶ ንብረታቸውን ዘርፎ እየደበደበ ማስወጣቱ አግባብ አለመሆኑን በመጥቀስ ለሶማሌ ላንድ ሪፐብሊክ መንግሥት የቅሬታ ደብዳቤ መጻፉን ተፈናቃዮቹ ገልጠው ከዚያ በኋላ ሁኔታውን እስኪጠና ድረስ በሚል ለጊዜው ዝርፍያው የኃይል ርምጃውና አስገድዶ ማባረሩ (መጠረዙ) መገታቱን አስረድተዋል።
ተፈናቃዮቹ ለመባረራቸው ምክንያት የሆናቸው የኢሕአዴግ መንግሥት በሐርጌሳ፣በበርበራ፣በቦረማ፣በቡርኦና በሌሎችም የሶማሌ ላንድ ከትሞች በዝቅተኛ ሥራ ላይ ተሰማርተው የሚገኙ ኢትዮጵያውያን በቦሳሶ ወደብ በኩል ወደ ኦማን በመሄድ እዚያ ይገኛል ተብሎ በሚጠረጠረው የተቃዋሚ ኃይሎች ማሠልጠኛ ይገባሉ የሚል ጥቆማ ስለደረሰው ይህንኑ ለመግታት ለአገሪቱ መንግሥት ባቀረበው ጥያቄ መሠረት መሆኑን በአካባቢው በስፋት ይነገራል።
የኢትዮጵያ መንግሥት ኢትዮጵያውያኑ በግንባር ቀደምትነት ከሐርጌሳ እንዲወጡለት የፈለገው በተባበሩት መንግሥታት የስደተኞች ከፍተኛ ኮሚሽነር በስደተኝነት ተመዝገበውና ታውቀው እዚያ የሚኖሩትን ከተራ ወታደር እስከ ከፍተኛ መስመራዊ መኮንኖች የሚገኙባቸውን የቀድሞ ጦር አባላትን ነበር ያሉት እነዚሁ ጠቋሚዎች እነሱን ለማስወጣት ባለመቻሉ እኛ የችግሩ ሰለባ ለመሆን ተገድደናል ብለዋል።
ባለፈው ዓመትም ቁጥሩ እንዳሁኑ አይብዛ እንጂ በርካታ ኢትዮጵያውያን ከሰሜን ሶማሊያ እንዲባረሩ መደረጋቸውን ያስታወሱት እነዚሁ ተበዳዮች የዛሬ ሶስት ዓመትም በተመሳሳይ ሁኔታ 90 ሰዎች እንደወንጀለኛ ከየቤታቸው በውድቀት ሌሊት እየታነቁ ገንዘብና ንብረታቸውን እየተቀሙ ከዚያች አገር እንዲወጡ መደረጋቸውን በቁጭት ተናግረዋል።
የዚያድ ባሬ መንግሥት ከወደቀ በኋላ መንግሥት አልባ የሆነቸው ሶማሊያ በከፍተኛ ችግር ላይ በወደቀችበትና ሥርዓት አልበኝነት በነገሠበት ወቅት መላው የኢትዮጵያ ሕዝብ ለሶማሊያ ዜጐች እጁን ዘርግቶ በመቀበል እስካሁንም በብዙ መቶ ሺህ የሚቆጠሩትን ስደተኞች እንደወገኖቹ ቆጥሮ እየተንከባከበ እንደሚገኝ ተፈናቃዮቹ ጠቅሰው የኢትዮጵያ መንግሥትም ያለ አንዳች ፈቃድ መብታቸውን ጠብቆበሁሉም የአገሪቱ ክፍሎች ተንቀሳቅሰው እንዲኖሩ ሁኔታዎችን አመቻችቶ እያለ በኢትዮጵውያኑ ላይ ይህን ዓይነት በደልና ውርደት ሲፈፀም አገሪቱን እመራለሁ የሚለው መንግሥት ዝም ማለቱ እጅግ እንዳሳዘናቸው አስረድተዋል።
በስደተኝነት ተመዝግበው በምሥራቅ ኢትዮጵያ በተለይ በሐርቲሼክ፣በሐርሺን፣በካምአቦከርና በምሥራቅ ጋሻሞ የሚኖሩ ሶማሊያውያን ሱቆችንና ከፍተኛ መጋዘኖችን ሠርተው ያለ ማንም ጠያቂ መኪኖቻቸውን ኢትዮጵያ ውስጥ እያስገቡና ድንበርም እያሻገሩ ከመነገድ ባሻገር እስከ አዲስ አበባም ዘልቀው ወደ ሌሎች አገሮች ለመሄድ ፓስፖርት እስከማሠራት ድረስ ሲንቀሳቀሱ ኢትዮጵያውያኑ ግን በከፍተኛ ንግድ ሳይሆን በዝቅተኛ ሥራ ላይ መሰማራታቸው እንደ ወንጀል ተቆጥሮባቸው በኃይል እንዲወጡ መገደዳቸው በየትኛውም መስፈርት ሰብአዊነትን የተጋፋ ዘረኝነት የተሞላበት ድርጊት መሆኑን ተፈናቃዮቹ አስምረውበታል።
በወቅቱ ሐርጌሳ የነበሩ አንድ ኢትዮጵያዊ "ሶማሊያውያኑ ኢትዮጵያ ውስጥ መብታቸው ተጠብቆ እንደልባቸው መንቀሳቀስ እየቻሉ በአገራችሁ ውስጥ ያውም በአነስተኛ ሥራ ላይ ለረጅም ጊዜ ተሰማርተው ያሉትን ኢትዮጵያውያን ለምን ገንዘባቸውንና ንብረታቸውን እየቀማችሁ ታባርራላችሁ?
ብለው ሲጠይቋቸው "ኢትዮጵያ ማንም ሊኖርባት የምትችል አገር ነች።
ሶማሊያ ግን ከሶማሊያውያን በስተቀር ሌሎች እንዲኖሩባት አንፈቅድም" የሚል እብሪት የተሞላበት መልስ እንደሰጧቸው ያደመጡ ተበዳይ ገልጠዋል።
ለሶማሌ ላንድ ፖሊሶች የኃይል ርምጃ በተለይ በአክራሪ አቋሙ የሚታወቀው የአልኢትሃድ ቡድን አባላት ከፍተኛ ሚና መጫወታቸውንም እነዚሁ ምንጮች ጨምረው ገልጠዋል።
ራሷን መንግሥት አልባ ከሆነችው ሶማሊያ ገንጥላ የሶማሌ ላንድ ሪፐብሊክ ብላ የሰየመችው ሐርጌሳ እስካሁን በዓለም አቀፍ ደረጃ እውቅና ያላገኘች አገር መሆኗ ይታወቃል።
ከጦቢያ ነሐሴ 1 ቀን 1989
ዜና የኤርትራው ሰላይ በኢትዮጵያ ኤምባሲው ተዳረ
"የአምባሳደሩ ሚስት ኤርትራዊ ስለሆኑ ይሆን?" ኤርትራ ውስጥ ተወልዶ ያደገውና በሰላይነት ሙያ ከተሰማሩት መሃል አንዱ እንደሆነ የሚነገርለት አቶ ታደሰ ገ/እግዚአብሔር ቦን ውስጥ በሚገኘው የኢትዮጵያ ኤምባሲ ነሐሴ 23 ቀን 1991 ዓ.ም ከፍተኛ የሆነ ሰርግ ማድረጉ ታወቀ።
አቶ ታደሰ ከኤርትራ ለትምህርት ወደ ጀርመን ከሄደ በኋላ በዚያው በስደት የቀረ ግለሰብ ሲሆን፣ በኢትዮጵያ አንድነት ጉዳይ በጀርመን ስብሰባ ሲደረግ፣ በተለይም ስለሻዕቢያና ወያኔ ሲነሳ በስድብና በጩኸት አዳራሹን የሚበጠብጥ እንደነበር ተያይዞ የደረሰን ዘገባ ያስረዳል።
በጣም አስገራሚውም ነገር በሻዕቢያ አቀንቃኝነቱ የሚታወቀው ይኸው ግለሰብ በኢትዮጵያ ኤምባሲ በአምባሳደሩ መኖሪያ ቤት ድል ያለ ድግስ አድርጐ መውጣቱ ነው፣ ተብሏል።
እነዚሁ ምንጮች ጨምረው እንደገለፁት ግለሰቦቹ ይህን ያደረጉት በሌሎች ኢትዮጵያዊያን ላይ ያላቸውን ንቀት ለማሳየት ነው፣ የሚሉ ወገኖች አሉ።
ኤምባሲው አገሪቱንና ሕዝቡን ሲወክል የአምባሳደሩም መኖሪያ ቤት እንደ ቤተ መንግሥት የሚቆጠር ነው።
ሆኖም ድግስ ተደግሶ መፈንጨት ምን ከሚሉት ፖሊሲ የመነጨ ነው? የሚሉ ወገኖች አስተያየታቸውን ከስፍሪው በስልክ ገልፀውልናል።
ሌላው አነጋጋሪ ጉዳይ ደግሞ የኢትዮጵያው አምባሳደር የአቶ ብርሃኑ ትንሳይ ባለቤት ኤርትራዊ ናቸው መባሉ ነው።
ይህ ሰርግና ምላሽ የተፈፀመው የኢትዮጵያው አምባሳደር ሚስት ኤርትራዊ ስለሆነች ነው የሚሉ አስተያየቶችም ተሰንዝረዋል።
ሌላው ደግሞ በቦን የሚገኘው የኢትዮጵያ ኤምባሲ ዋና ፀሐፊ እንደ ታደሰ ገ/እግዚአብሔር ከኤርትራ የመጣ መሆኑ ሰርጉን ለማድመቅ ጠቀሜታ እንደሰጠው ታዛቢዎች ገልፀዋል።
ዋና ፀሐፊው አቶ ፀሃዬ ወልደ ገብርኤል በጀርመን አገር ስደተኛ በነበረበት ወቅት የሻዕቢያ ተከታይ በመሆን አስተዋፅኦ ማድረጉን ውስጥ አዋቂ ምንጮቹ ገልፀውልናል።
ከሁሉም የሚያሳዝነው ደግሞ ኤምባሲው ሁለትጊዜ ኢትዮጵያዊ ስደተኞችን አሁን በኢትዮጵያና ኤርትራ መካከል ስለደረሰው ጥፋት ለመወያየት ሲጋበዝ በኤምባሲው ውስጥ ስብሰባ እንዳይደረግ ማድረጉ ታውቋል።
በኢትዮጵያ ኤምባሲ ውስጥ ስብሰባ እንዳይደረግ የተወሰነባቸውም ተቃዋሚዎች ኤምባሴያችንን አይረግጡም በሚል መንፈስ መሆኑ ተያይዞ ተዘግቧል።
በዚህም ምክንያት ከኤርትራ ለተፈናቀሉት ወገኖች የእርዳታ ማሰባሰብ ለማድረግ ከኤምባሲው ውጪ አዳራሽ ተከራይተው ስብሰባው ተጠናቋል።
ከኤምባሲው ውጪ አዳራሽ ለመከራየትም 28 ሺህ ብር ወጪ ተደርጓል።
ታዲያ በኤምባሲው ስለኢትዮጵያ ጉዳይ ለመነጋገር አሻፈረኝ ያሉት ዲፕሎማቶች የኤርትራ ሰላይ ነው ለሚባለው ግለሰብ መፍቀዳቸው ምን ይባላል? ኤርትራዊውስ በዚህ ሰርግና ምላሽ ምን ሰልሏል እነማንን መልምሏል? ምላሹን ለመንግሥት አካላት እንተወዋለን።
ከፊያሜታ ጳጉሜን 1 ቀን 1990
በዓድዋ ከተማ ከ37 ሚሊዮን ብር በላይ ወጪ የልማት ፕሮጀክቶች እየተካሄዱ ነው
በትግራይ ማዕከላዊ ዞን በዓድዋ ከተማ ከ37 ነጥብ 8 ሚሊዮን ብር በሚበልጥ ወጪ የተለያዩ የልማት ፕሮጀክቶች እየተከናወኑ መሆኑን የከተማውመዘጋጃ ቤት አስታወቀ።
የመዘጋጃ ቤቱ ሥራ አስኪያጅ አቶ ሀብቱ መብራህቱ ሰሞኑን እንደገለፁት በከተማው በተያዘው ዓመት በመከናወን ላይ የሚገኙት የልማት ሥራዎች ነዋሪዎች ባለሀብቶች እና ማዘጋጃ ቤቱ ባደረጉት የገንዘብ አስተዋፆኦ ነው።
በከተማው ከሚካሄዱት የልማት ፕሮጀክቶች መካከል የአምስት ኪሎሜትር ጠጠር ማልበስ የ15 ኪሎሜትር የውስጥ ለውስጥ መንገድ ጠረጋ የአምስት ኪሎሜትር የአስፋልት ጥገና የሁለት መለስተኛ ድልድዮች የጎርፍ መቀልበሻ ቦይ እና የሦስት ኪሎሜትር የመንገድ ማስተካከል ሥራዎች ይገኙበታል።
እንዲሁም የአካባቢው ተወላጆችና ባለሀብቶች በመደቡት ከ33 ነጥብ 4 ሚሊዮን ብር በላይ ካፒታል በሆቴል፣ሙዓለ ሕፃናት፣ት/ቤት፣ሱፐር ማርኬት፣ፕላስቲክ ፋብሪካ እና በተለያዩ የጎጆ ኢንዱስትሪዎች ለመሰማራት ከ18 ሺ ካሬ ሜትር በላይ ቦታ ተረክበው የግንባታ ሥራ መጀመራቸውን ሥራ አስኪያጁ ገልፀዋል።
በከተማው የሚካሄዱት የልማት ፕሮጀክቶች ሲጠናቀቁ ከ10 ሺ በላይ የሚሆኑ ነዋሪዎች ተጠቃሚ እንደሚሆኑ የገለጹት ሥራ አስኪያጁ በባለሀብቶችየተጀመሩ የተለያዩ ፕሮጀክቶች ሲጠናቀቁ ከ300 በላይ ለሚሆኑ ሰዎች የሥራ ዕድል እንደሚፈጥር አስረድተዋል።
ከአዲስ ዘመን መጋቢት 15 ቀን 1997
ኤርትራ ወጣቶቿን በልዩ ወታደራዊ ኮማንዶ ልታሰለጥን ነው
የኤርትራ መንግሥት በሺዎች የሚቆጠሩ ወጣቶችን ወደ እስራኤል ልኮ በልዩ ወታደራዊ ኮማንዶ ለማሰልጠን እየተዘጋጀ ነው።
በዚሁ መሠረት ቀደም ሲል አገልግሎት ሰጥተው የተመለሱ ወጣቶች ከየቦታው እየተሰባሰቡ ናቸው።
ወጣቶቹ በእስራኤል ቆይታቸው በምድር ጦር፣ በአየር ኃይልና በባህር ኃይል መዋጋት የሚያስችላቸውን ሙያ ይቀስማሉ።
የወጣው መመዘኛ ዕድሜአቸው ከ25 ዓመት ያልበለጠ፣ ያላገቡና የተሟላ ጤንነት ያላቸው መሆን እንሚገባቸው ያመለክታል።
እንደዜናው ዘገባ ለእነዚህ ተመልማዮች ጥሪው እየደረሳቸው ሲሆን አብዛኞቹ ግን ጥሪውን ባለመቀበል ሸሽተው ወደ ኢትዮጵያ በመግባት ላይ እንደሚገኙ ታውቋል።
ይህ በእንዲህ እንዳለ የኤርትራ መከላከያ ሚኒስቴር ባለፈው ዓመት የሁለተኛ ደረጃ መልቀቂያ ፈተና ወስደው በቂ ውጤት ያላገኙ፤ ከዩኒቨርሲቲ በዲግሪና በዲፕሎም የተመረቁና ከሞያ ትምህርት ቤት በዲፕሎማ የተመረቁ ሁሉ ሳዋ ገብተው የሰባተኛውን ዙር ወታደራዊ ስልጠና እንዲወስዱ አዝዟል።
የኤርትራን ሁኔታ ከየአቅጣጫው የሚከታተሉ የፖለቲካ ተንታኞች የአቶ ኢሳይያስ አመራር ሰፊ ወታደራዊ ዝግጅት ለሱዳንና ለየመን ብቻ ሳይሆን ለኢትዮጵያም ያሰጋታል የሚል እምነት እንዳላቸው ተያይዞ የደረሰን ዜና ይጠቁማል።
ከጦቢያ መስከረም 8 ቀን 1990
የኢህአዴግ ልሣኖች በሳምንት 2ጊዜ እንዲወጡ ተወሰነ
ጋዜጠኞች ወደ ጦር ግንባር ተሸኙ
የኢህአዴግ ልሣኖች የሆኑ ጋዜጦች ከመጪው ጥር 30 1991ዓ.ም ጀምሮ በሳምንት ሁለት ጊዜ እንዲወጡ የበላይ አካላት ትዕዛዝ መስጠታቸው ታወቀ።
የኢህአዴግ ልሣኖች ከሆኑት መሃል በፋና ዲሞክራሲ ፣ የሚታተመው እፎይታ ጋዜጣ፣ አብዩታዊ ዲሞክራሲ፣ ማህቶት እና መሰል ጋዜጦች ይኸው መመሪያ ተፈጻሚ እንደሚሆንባቸው ታውቋል።
እነዚህ ጋዜጦች በሣምንት ሁለት ጊዜ እንዲታተሙ ከመወሰኑ በፊት ብዙ ውዝግቦች ተነስተው እንደነበር ታውቋል።
ብዙዎቹ ጋዜጦች የአቅም ጥያቄ አንስተው ሲከራከሩ የኢህአዴግ ከፍተኛ ባለስልጣናት ከነፃ ፕሬስ ውስጥ በሣምንት ሁለት ጊዜ የሚወጡትን ጋዜጦች በመጥቀስ እናንተ በምን ታንሳላችሁ? በሚል አፋቸውን አስይዘዋል።
በአሁኑ ወቅት የኢህአዴግ ልሣኖች የሆኑ ጋዜጦች በአያንዳንዱ ስር ከአስር እስከ ሰላሳ ሠራተኞች ድረስ ያሏቸው ሲሆን፣ በስራና በብቃት ግን ከዚህ ባነሱ ሠራተኞች የሚንቀሳቀሱት የነፃ ፕሬስ አባላት በላቀ ሁኔታ እንደሚሰሩ ብዙዎች ምስክርነታቸውን ይሰጣሉ።
ተያይዞ የደረሰን ዜና እንደሚያመለክተው ከላይ የተገለፁት ጋዜጦች የጦርነቱን ሁኔታ ለመዘገብ ወደ ጦር ግንባር ተንቀሳቅሰዋል።
በሌላ በኩልም የጦርነቱ መጀመር አጠራጥሯቸው ወደ አገራቸው ተመልሰው የነበሩ የቢቢሲ እና ኣፍጵ ጋዜጠኞች ባለፈው ሳምንት አዲስ አበባ መግባታቸው ታውቋል።
በአሁኑም ወቅት አንዳንዶቹ ጋዜጠኞች ጦርነቱ ወደሚካሄድባቸው አቅራቢያ ከተሞች ተንቀሳቅሰዋል።
ይኸው ሁኔታም ጦርነቱ በእርግጠኝነት የሚጀመር ለመሆኑ ምልክት ነው የሚሉ ወገኖች አሉ።
ይህ በእንዲህ እንዳል አሁን ያለውን ኤርትራ መንግስት የሚቃወመው የኤርትራ ሐርነት ግንባር አዲስ የሬድዮ ስርጭት መጀመሩ ታውቋል።
ስርጭቱ የሻዕቢያን መንግስት በመቃወም ብሎም እሰከ መጨረሻው በመገርሰስ አዲስ መንግስት ለማቋቋም እንቅስቃሴ የሚያደርግ ነው።
የሬዲዮው ስርጭት የሚተላለፈው በ9230 ኪሎ ኸርዝ በ31 ሜትር ባንድ አጭር ሞገድ መሆኑን ለዝግጅት ክፍላችን ቅርበት ያላቸው ምንጮች ገልፀዋል።
የኤርትራ ሓርነት ግንባር በኢህአዴግ ሰፊ ድጋፍ እንዳለውና የሬዲዮ ስርጭቱም ኤርትራ ውስጥ በጥራት እንደሚሰማ ታውቋል።
ከፊያሜታ ጥር 28 ቀን 1991
ወደኤርትራ ሲጓጓዝ የነበረ 30 ቶን የጦር መሣሪያ ተያዘ
ቡልጋሪያ ከቼክ ሪፐብሊክ ወደኤርትራ በአንድ የዩክሬእይን አውሮፕላን ሲጓጓዝ የነበረ 30 ቶን የሚመዝን የጦር መሳሪያ መያዟን አንድ የቡልጋሪያ የግል ቴሌቪዥን አስታወቀ።
ቢቢሲ ቴሌቪዥን ጣቢያው ከትናንት በስቲያ ያሰራጨውን ዘገባ ጠቅሶ እንዳመለከተው ቡልጋሪያ ንብረትነቱ የዩክሬን መንግሥት በሆነ አውሮፕላን ሲጓጓዝ የነበረውን ሩብ ሚሊዮን የአሜሪካን ዶላር የሚያወጣውን የጦር መሳሪያ የያዘችው የተባበሩት መንግሥታት ድርጅት የጣለውን ማዕቀብ መጣስ ለማጓጓዝ ሲሞክር ነው።
የቡልጋሪያ መንግሥት ባለፈው ሳምንት የያዘውን የዩክሬን አውሮፕላን ለመልቀቅ ጉዳዩን እያጤነው እንደሆነ ዘገባው አስታውቋል።
በጦር መሳሪያው ላይ የሚወሰደው ቀጣይ እርምጃ ግን ምን እንደሆነ ማምሻውን የተሰራጨው የቢቢሲ ዘገባ አላመለከተም።
ከአዲስ ዘመን ሚያዝያ 23 ቀን 1993
«የኮምፒውተር ቴክኖሎጂ ለሀገር ብልፅግና ይረዳል»
አቶ ፍቅሬ ይብረሁ ይባላሉ።
የተወለዱት በ1944 ዓ.ም በጐንደር አዘዞ አካባቢ ነው።
ያንደኛ ደረጃ ትምህርታቸውን ጐንደር ተምረዋል።
በ15 ዓመታቸው ወደ አሥመራ በመሄዳቸው በልዑል መኮንን ሁለተኛ ደረጃ ት/ቤት የመማር ዕድል አግኝተዋል።
የአሥራ አንደኛ ክፍል እንደጨረሱ በአየር ኃይል መኮንንነት ለማገልገል ተቀጠሩ።
በአየር ኃይል ውስጥ እያሉ የሁለተኛ ደረጃ መልቀቂያ ፈተና በመውሰድ ጥሩ ውጤት ስላመጡ አዲስ-አበባ ዩኒቨርስቲ ገቡ።
ከዛ የመጀመሪያውን የአካውንቲንግ ዲፕሎም ካገኙ ከጥቂት ጊዜ በኋላ ወደ ቀድሞዋ ቼኮዝሎቫኪያ ሪፐብሊክ በመሄድ በ'ማኔጅመንት ኢንፎርሜሽን ሲስተም'ና 'በኮምፒውተር ሳይንስ' የማስተርስ ዲግሪያቸውን አግኝተዋል በአሁኑ ወቅት በአልፓ ለምበር ኮርፖሬሽን ማኔጀር ናቸው።
በኮምፒውተር ሳይንስ ፎንት ቴክኖሎጂ ለዶክትሬት ዲግሪ ጥናት እያደረጉ የሚገኙትና አቶ ፍቅሬን የዛሬው እንግዳችን አድርገናቸዋል።
አዲስ ዘመን፦ የማስተርስ ዲግሪዎን ካገኙ በኋላ በምን ሥራ ተሰማሩ?
አቶ ፍቅሬ፦ ትምህርቴን እንደጨረስኩ ወገኖቼን ለመርዳት ወደ ሀገሬ ተመለስኩ።
ከዛም በአዲስ አበባ ዩኒቨርስቲ ለአስራ አንድ ወራት ያህል በማታው ክፍለ ጊዜ 'ሲስተም አናሊሥ ኤንድ ዲዛየን' የሚባል የኮምፒውተር ሙያ ማስተማር ጀመርኩ።
በወቅቱ አየር ኃይል ውስጥም አስተምር ነበር።
ነገር ግን ሁኔታዎች ያልተመቻቹና ጊዜው አስተማማኝ ስላልነበር ባለቤቴና ልጄም በኢጣሊያ ዋና ከተማ ሮም ውስጥ ስለነበሩ እነሱን ለማምጣት በሚል ወደውጪ ሀገር እንድሄድ ፈቃድ ጠየቅሁኝ ወዲያው ተፈቀደልኝ።
ከዚህ እንደ ሄድኩ በዓለም ምግብና የእርሻ ድርጅት (ፍኣ0)ውስጥ ፕሮግራመርና የኮምፒውተር ኤክስፐርት በመሆን ተቀጠርኩኝ።
ለአራት ዓመታት ካገለገልኩ በኋላም ወደ ካናዳ ሄድኩ።
አዲስ ዘመን፦ የኮምፒውተር ሳይንስ ለመማር ለምን መረጡ?
በወቅቱ በሀገራችንስ ምን ያህል ተቀባይነት ነበረው?
አቶ ፍቅሬ፦ ኮምፒውተር ሳይንስ አጥንቼ ወደ ኢትዮጵያ ስመለስ የተረዳሁት ስለ ሙያው ምንም እንደማይታወቅ ነበር።
ይህ እንግዲህ እ.ኤ.አ በ1983 መሆኑ ነው።
በጊዜው ኮውፒውተር የነበራቸው በጣም ጥቂት ነበሩ።
ስለኮምፒውተር ተሰምቶ ስለማይታወቅ ብዙ አልተስፋፋም ነበር።
ይህ ሁኔታ እያለ ነበር ከቼኮላቫኪያ (በአሁኑ ወቅት ቼክ ሪፐብሊክ ተብላ ከምትጠራው ሀገር) ወደ ሀገሬ የተመለስኩት።
እኔ ሙያውን ለማጥናት የፈለግሁት ስለዩኒቨርስቲ ዲሲፒሊኖች በማወቄ ነበር።
በመጀመሪያ በዲፕሎም የተመረቅሁት የአካውንቲንግ ሙያ ምን ሊጠቅመኝ እንደሚችልና የት እንደሚያደርሰኝ እገምት ስለነበር በጣም አስብ ነበር።
እኔ ትምህርት ቤት ስገባ ኮምፒውተር ሳይንስ ገና መጀመሩ ነበር።
ስለሱም አሰብኩ።
ስለዚህ አንድ በራሪ ወረቀት በመውሰድ ስለኮምፒውተር መረዳት ሞከርኩ።
የሂሳብና የቴክኒክ ችሎታም ነበረኝ ሊያስቸግር የሚችለው ሎጅክና ማቀናጀት ነው።
ስለዚህ ይህን ዓይነቱን ሞያ በማጥናትና ራሴን በማዘጋጀት የወደፊት ተስፋዬን ላስተካክል እችላለሁ ብዬ ወሰንኩ።
ምናልባትም ኮምፒውተር የሚባል ነገር የወደፊቱ የዓለም ኃያል ነገር ሊሆን ይችላል በማለት ገመትኩኝ በዛን ጊዜ የገመትኩት ትክክለኛና ውጤቱ የሚያስደንቅ ሆኖ አግኝቼዋለሁ።
ከሁሉም የሚያስደንቀኝ የተለያዩ ሙያዎች እንደሀገሩ ባህል ኢኮኖሚና ዕድገት ይለያያል።
ለምሳሌ አንድ የኤሌትሪክ እንጂነር ካናዳ ሄዶ ልስራ ቢል በጣም ይቸግረዋል።
ሥራውንም አያገኝም ምክንያቱም እነሱ ባላቸው ደረጃና ዲስፒሊን የተወሰነ ብቃት ሊኖረው ይገባል።
ያንን ለሟሟላት ትምህርት መቅሰምና የተለያዩ ፈተናዎችን ማለፍ ይገባዋል።
ራሱን ካለው ደረጃ ጋር ካስተካከለ በኋላ ነው ሥራውን ማከናወን የሚችለው።
የሕክምና ሙያም ተመሳሳይ ነው።
ነገር ግን በሁሉም መስክ ተቀባይነት ያለው የኮምፒውተር ቴክኖሎጂ ነው።
በየትም ሀገር ልዩነት የለውም።
በእርግጥ አሁን አንዳንድ መለኪያ የሚሆኑ ነጥቦች እየተነደፉ ናቸው።
ሆኖም የኮምፒውተር ሙያ ትንሽ ሥራ ይበዛበታል።
ጥንቃቄ ይጠይቃል ማሰብ ይጠይቃል።
ብዙ ነገሮችን ማገናዘብ ይፈልጋል።
ሥራው አድካሚ በመሆኑ ብዙ ሰው ሊሰማራበት አይፈልግም።
አዲስ ዘመን፦ ኮውምፒውተር ሥራን በማቀላጠፍና ድካምን በመቀነስ ረገድ ከፍተኛ አስተዋፅኦ እንዳለው ይታወቃል።
እርስዎ ደግሞ አድካሚ ነው እያሉ ነውና ቢያብራሩልኝ?
አቶ ፍቅሬ፦ የእኛ ሥራ ኮምፒውተሩ እንደሠራ ማድረግ ነው።
ያ! ኮምፒውተር ለተጠቃሚው በትክክል የሚፈለውን ነገር እንዲያሟላ ማድረግ ነው።
ኮምፒውተሩ በሚገባ አስቦ አገግሎት እንዲሰጥ ማስቻል የእኛ ተግባር ነው።
ይህን ለመፈጸም መሠራት ያለባቸው የተለያዩ ፕሮግራሞች አሉ።
ፕሮግራም ምን ማለት ነው?
ይህን ጥያቄ ለመፍታት ሰፋ አድርገን ማየት ይኖርብናል።
ኮምፒውተር መመሪያ አለው።
እያንዳንዱ መመሪያ ኮምፒውተሩ ምን ማድረግ እንዳለበት ይነግረዋል።
እነዚህ መመሪያዎች አንድ ላይ ተከማችተው ፕሮግራም ይባላሉ።
ይህም ኮምፒውተሩ ውስጥ በመግባት ከሰው ጋር ያለውን ግንኙነት መግባባት ሊወስን ይችላል።
ስለዚህ የእኛ ተግባር ይህን ሁኔታ መጀመሪያውኑ አስቦ መንደፍ ነው።
አዲስ ዘመን፦ ከሮም ወደ ካናዳ ከሄዱ በኋላ በምን ሙያ ላይ ተሠማሩ?
አቶ ፍቅሬ፦ በካናዳ ሀገር ሙያና የሥራ ልምዴ የሚያስተማምን ሥራ ሊያስገኝልኝ እንደሚችል አውቅ ነበር።
ግን በነበረኝ የሙያ ብቃት ወዲያውኑ ለመቀጠር አስቸጋሪ ነበር።
በርካታ የሥራ መጠየቂያ ማመልከቻዎች ባስገባም ያገኘሁት ምላሽ አጥጋቢ አይደለም።
ከዛ በኋላ የነበረኝን ደረጃ ዝቅ አድርጌ 'ጁኑየር ፕሮግራመር' ለመሆን ለአንድ ኩባንያ አመለከትኩኝ።
ይህን በማድረጌ ሥራ አገኘሁ።
ሥራ ባገኘሁበት ኩባንያ ውስጥ የነበርነው አንድ አለቃና ሁለት ፕሮግራመሮች ነበርን።
በመጀምሪያው ወር አካባቢ ሁለቱ የሚሠሩትን ለማከናወን ብቃቱ ነበረኝ።
ውጤትም አስመዘግብ ነበር።
በሁለተኛው ወር አለቃችን ለቅቆ ሄደ።
እሱ በሄደ በሦስተኛው ወር የኩባንያው የበላይ አለቆች የእሱን ቦታ እንድተካ ጠየቁኝ።
ወዲያው የፕሮግራመር ተቆጣጣሪ ሆንኩ።
ይህ ዕድል ላገኝ የቻልኩት የኮምፒውተር ሶፍትዌር ፕርግራም አሠራር ከባድ በመሆኑ ይመስለኛል።
ሥራው ለአንዳንዱ ሰው ከባድ ሲሆን ለሌላው ቀላል ነው።
በአጋጣሚ ለእኔ ቀላል ነበር።
የምሠራቸው ፕሮግራሞች በሙሉ እየተስተካከሉና ጥሩ እየሆኑ ይሄዳሉ።
ለአንዳንድ ፕሮግራሙ ውስጥ ያለውን ችግር ለመፈለግ አድካሚ ይሆናል።
አዲስ ዘመን፦ ኮምፒውተር ምን ማለት ነው?
ሶፍትዌር ሲባልስ?
አቶ ፍቅሬ፦ ኮምፒውተር በጣም ሰፊ ርዕስ ነው።
በአጭሩ እናስቀምጠው ካልን በሦስት ዓይነት ልንመድበው እንችላለን።
አንደኛው ፐርሰናል ኮምፒውተር ይባላል እነዚህ ለብቻቸው ሊሠሩ የሚችሉ ኮምፒውተር ናቸው።
ሁለተኛው ሱፐር ኮምፒውተርና ሚኒ ኮምፒውትር ይሏቸዋል።
እነዚህ ለመካከለኛ ኩባንያ ተብለው የሚሠሩ ናቸው።
እንደነዚህ ዓይነቶቹ ከአሥር እስከ ሁለት ሺህ ተጠቃሚዎችን ሊያስተናግዱ ይችላሉ።
ተግባራቸውም የተለያየ ነው።
ለምሣሌ የኢንጂነሪንግ ጉዳዮችን ብቻ የሚሠሩ አሊያም የምርት ውጤቶችን ብቻ የሚያከናውኑ ሊሆኑ ይችላሉ።
ሦስተኛው ሜይን ፍሬም ኮምፒውተር ይባላል።
ይሄ በጣም ትላልቅ ለሆኑት ኩባንያዎች የሚያገለግል ነው፣።
በርካታ ዳታዎችን ለማሰባሰብ የሚችል ኮምፒውተር ነው።
በኢትዮጵያ ደረጃ በብዛት ያየሁት ፐርሰናል ኮምፒውተርን ነው።
ሚኒ ኮምፒውተር በጣም ጥቂት ናቸው።
ሶፍትዌርም ድረጃ አለው።
የመጀመሪያው ኦፕሬትንግ ሲስተም (አጋፋሪ) የሚባለው ነው እንደሚታወቀው ኮምፒውተር በኤሌትሮኒክስ መሣሪያዎች (ዲቫይሶች) የተሠራ ነው።
እነዚያን የሚያንቀሳቅሳቸው ሶፍትዌሩ ነው።
አጋፋሪውን ሲጫኑት ኮምፒውተሩ ትዕዛዝ ለመቀበልም ሆነ ለመስጠት ተዘጋጀ ማለት ነው።
ይህ ሲባል የመግባቢያ ቋንቋ ጀመረ ማለት ነው።
ሌላው "አፕሊኬሽን" ሶፍት ዌር ይባላል።
ይህ ለተጠቃሚው ልዩ የሆነ ተግባር ሊያከናውን የሚችል ሶፍት ዌር ማለት ነው።
በቀላሉ ለመግለጽ ቃላቶችን የሚያቀናባብር (ወርድ ፕሮሰሰር) ሶፍት ዌር አለ።
ይህ ሥራው በጣም ውስን በመሆኑ ቃላቶችን ማቀናባበር ብቻ ነው።
ስለዚህ በሂደት እንዴት አድርጐ ፋይል መፍጠር እንደሚቻል እንዴት አድርጐ እንደሚጻፍ ራሱን የቻለ መመሪያ አለ።
እንዴት ማተም፣ ማጉላት፣ ማሳደግና ማስመር እንደሚቻል እያንዳንዱ አፕሊኬሽን ሶፍት ዌር አፕሊኬሽን ቀላል እየሆነ መጥቷል።
አዲስ ዘመን፦ በኮምፒውተር ላይ ከዚህ ቀደም ያደረጉት ጥናት ምንድን ነው?
አቶ ፍቅሬ፦ በአውሮፓውያን ዘመን አቆጣጠር በሁለት ሺህ ዓ.ም በእኛ ኩባንያ ውስጥ ኮምፒውተር ሊያመጣ የሚችለውን ችግሮች በመለየት ውሳኔ ለሚሰጡ ክፍሎች ማሳወቅ ነበር።
በዚህ መሰረት ጥናቴን ጀመርኩ።
የእያንዳንዱ የኩባንያ ኮምፒውተር ሶፍት ዌር በደንብ አድርጌ ስለማውቀው ሊያመጣ የሚችለውን ተፅዕኖ በመዘርዘር በጥናቴ ላሳይ ሞከርኩኝ።
ጥናቱን መሠረት በማድረግ ለችግሩ ሦስት ዓይነት መፍትሔ አቀረብኩ።
አንደኛው ምንም ዓይነት እርምጃ ባንወስድ ኩባንያው ምን ይሆናል?
የሚለውን ጥያቄ የሚመልስ ነበር።
በጥናቱ መሠረት ምንም አይሆንም።
ሆኖም በርካታ ሰው ለሥራ መቅጠር ይኖርብናል።
ይህ ደግሞ ለኩባንያችን ወደ ግማሽ ሚሊዮን ዶላር ማስፈቀድ እንደሚኖርብንም ይጠቁማል።
እዚህ ላይ ሁለት ሺህ ዓ.ም በኮምፒውተር ላይ ሊከሰት የሚችለው ችግር ያለ መሥራት ሳይሆን ከቀን ጋር የተገናኙ ጉዳዮችን የመዘበራረቅ ሁኔታ ነው።
አሊያም ከቀን ጋር ለተዛመደ ጥያቄ ዝብርቅርቅ ያለ መልስ ይሰጣል።
ለምሳሌ በካናዳ ሕግ መሰረት አንድ ሰው በ65 ዓመቱ ጡረታ ይወጣል።
በትክክል 65 ዓመት ሲሞላው የጡረታ ቼክ ቤቱ ድረስ ይሄድለታል።
ይሄን የሚሠራው ኮምፒውተር የቀን ችግር ያለበት ከሆነ ሰውየውን ሊጐዳው ይችላል።
ሰውየው የተወለደው በ1930 ሊሆን ይችላል።
ይህ ሰው በ1997 ኮምፒውተሩ ቼክ ይጽፍለታል።
በቀጣዩም ዓመት ስሌቱን ጠብቆ ቼክ አትሞ ይሰጠዋል።
በ1999 ሲሆን ሰውየው 69 ዓመት ስለሚሆነው የጡረታ ቼኩን ያገኛል።
እነዚህ ችግር ያስከትላሉ የተባሉት ኮምፒውተሮች አራት ዲጅት ስለሌላቸው በሁለት ሺህ ዓ.ም ከዜሮ ላይ ለመቀነስ ይገደዳሉ።
ስለዚህ በ1930 የተወለደው ሰው በሁለት ሺህ ዓመት ምህረት ኮምፒውተሩ ዕድሜውን 30 ቀንሶ ከዜሮ በታች ስለሚያደርገው ቼክ አያገኝም።
በዚህ ምክንያት የካናዳ የጡረታ ስልት በአንድ ወቅት ይናጋል ማለት ነው።
ይህን ነገር ለማስተካከል ኮምፒውተሩ ዓመተ ምህረቱን በአራት ዲጅት እንዲያነብ ማድረግ ይጠቅማል።
ይህን ችግር ከዛሬ ሃያ ዓመት በፊት የኮምፒውተር ሶፍት ዌር ሰሪዎች ያላዩት ነበር።
ከስምንት ዓመት በኋላ ግን የተሠሩት ችግሩ እንዳይገጥማቸው ተደርገው ነው።
በእርግጥ እንደ ምርጫ የሚሠራበት ሁኔታ አለ።
በሁለት ወይም በአራት ዲጂት ለማድረግ ምርጫ ይጠይቃል።
ስለዚህ የመጀመሪያው መፍትሔ ምንም ባናደርገው ጉዳት አያመጣብንም የተወሰኑ ሠራተኞችን እንቅጠር የሚል ሆነ።
ሁለተኛ ከቀን ጋር ተዛማጅነት ያላቸውን ቦታዎች እየፈለግን ማስተካከል የሚል ነበር።
እንደዚህ ከሆነ አምስት ፕሮግራመሮች መቅጠር ያስፈልጋል።
ለሁለት ዓመት በተከታታይ ከሠሩ ችግሩን ያስወግዱታል።
ነገር ግን ለእነሱ 800 ሺህ ዶላር ማውጣት አለብን።
ሦስተኛው አሮጌዎችን ኮምፒውተሮች በአዲስ እንቀይራቸው የሚለው ሀሳብ ነው።
ለረጅም ጊዜ ዕቅድ አመቺው ይሄ መንገድ ነው።
ለዚህ ደግሞ አንድ ነጥብ ሁለት ሚሊዮን ብር ወጪ ማድረግ ይኖርብናል።
እነዚህን መፍትሔዎች ለውሳኔ ሰጪዎች አቀረብኩ።
የመጨረሻውን ሀሳብ ስለወደዱት እኔ ወደዚህ ስመጣ የቀድሞዎቹ ኮምፒውተሮች በአዲስ እየተተኩ ነበር።
አዲስ ዘመን፦ የኮምፒውተር ችግር በሀገራችን ሊከሰት ይችላል?
አቶ ፍቅሬ፦ ኢትዮጵያ ውስጥ የተነገረው ትንሽ ተጋኗል።
ኢትዮጵያ ውስጥ እንደዚያ ያሉት ኮምፒውተሮች ያሉት በጣም ጥቂት ናቸው።
ሁለት ሺህ ዓ.ም የኮምፒውተር ችግር ሊከሰትባቸው የሚችሉ ከቀን ጋር ተዛማጅ የሆነ ሥራ በብዛት የለም።
በፐርሰናል ኮምፒውተር የሚጠቀሙ በፍጹም አይቸገሩም።
ምናልባት በትንንሾቹ ኮምፒውተሮች በድሮ ሶፍት ዌር የተሠራ ካለና ቁጥሩ ባለሁለት ዲጂት ከሆነ ችግር ይኖረዋል።
ነገር ግን ችግሩ የታወቀው ከስምንት ዓመት በፊት በመሆኑ መፍትሔ ተገኝቶለታል።
ኢትዮጵያ ውስጥ ኮምፒውተር በብዛት መግባት የጀመረው መፍትሔ ከተገኘለት በኋላ በመሆኑ ምንም ችግር አያጋጥምም።
ችግሩ ቢኖርም ከፍተኛ ሆኖ መታየት የለበትም
አዲስ ዘመን፦ ግዕዝ ፎንት ተብሎ የተሰየመውን የአማርኛ ሶፍት ዌር ለመሥራት ያነሳሳዎት ምንድን ነው?
አቶ ፍቅሬ፦ መያው አሁን ካለሁበት የማኔጅመንት ኢንፎርሜሽን ሲስተም ማኔጀርነት በላይ ለመውጣት ብዙ ዕድል የለውም።
በማስተዳደር ላይ ያለሁት ድርጅት በዓመት ስድስት መቶ ሚሊዮን ዶላር ያንቀሳቅሳል።
በአስተዳደራዊ ሥራ ብቻ ማድላቱ ደግሞ ሙያዬን የሚገድለው መሰለኝ።
ስለዚህ የቴክኒካልና አስተዳደራዊ ሥራን አጣምሮ በትክክል መሥራት እንደሚጠበቅብኝ አመንኩ።
ይህን ለመፈጸም ደግሞ ትንሽ መስዋትነት ይጠይቃል።
ለመስዋዕትነት ደግሞ በቀን ስምንት ሰዓት ብቻ መሥራት አይበቃም።
ቢያንስ በቀን 14 ሰዓት መሥራት ያስፈልጋል።
ሰለዚህ እኔም ትንሽ መስዋዕትነት ለመክፈል ፈለግሁኝ ወሰንኩ።
ይሄን በማስብበት ወቅት ለምን ለወገኖቼ የሚጠቅም ነገር ለመፍጠር አልሞክርም?
በማለት ራሴን ጠየቅሁ።
የአማርኛ ሶፍት ዌር ለመስራት በመስኩ ምርምር ጀመርኩ የአማርኛ ሶፍት ዌር ለማዘጋጀት ቀላል ሆነልኝ።
ለመሥራትም ስምንት ወር ፈጅቶብኛል።
አዲስ ዘመን፦ ግዕዝ ፎንት የሚል ስያሜ ለምን ሰጡት?
አቶ ፍቅሬ፦ በእኔ ሀሳብ ግዕዝ የአማርኛ አባት ይመስለኛል።
ስለዚህ የአማርኛ ሶፍት ዌር እያደገ እንዲሄድ ከአንድ ቦታ መጀመር አለበት የሚል አቋም ያዝኩ።
የዕድገት መሠረቱ ግዕዝ እንዲሆን እፈልጋለሁ።
በዚህ ምክንያት ግዕዝ የሚለውን ስያሜ ተጠቅምኩ።
'ፎንት' የሚለውን የተጠቀምኩት በአጠቃላይ ቴክኖሎጂው የፎንት ስለሆነ ነው።
የአማርኛን ፊደል ከኮምፒውተር ጋር ለማራመድ በብዙ መንገድ የፎንት ቴክኖሎጂ ይሆናል የሚል ግምት አለኝ።
አዲስ ዘመን፦ የአማርኛ ፊደሎች ለኮምፒውተር ምን ያህል አመቺ ናቸው?
አቶ ፍቅሬ፦ ባለሙያዎች የምናውቀው የኮምፒውተር ቋንቋን ነው።
የቋንቋ ሊቆች አይደለንም።
በእኛ በኩል ችግር የሚፈጠረው የትኖቹን ፊደላትና ቋንቋዎች እንቀበላለን የሚለው ጥያቄ ነው።
እንደዚህ ዓይነቱን ችግር መፍታት ያለባቸው የቋንቋ ሊቆች ናቸው።
የኮምፒውተር ድረጃ ወጥቶ ሁሉም በአንድ ዓይነት መንገድ መጠቀም የሚቻልበት ሁኔታ ለመፍጠር እየተሞከረ ነው።
በሌላ በኩል የቋንቋ ሊቃውንት ተሰባስበው የፊደላትን ደረጃ ቢያወጡልን ለአሠራራችን በጣም ቀላል ይሆን ነበር።
እንደአጋጣሚ ሆኖ እኛ የፊደላት ደረጃ መፍጠር አንችልም።
ሙያና ዕውቀቱም የለንም።
አዲስ ዘመን፦ የሀገራችንን የኮምፒውተር አጠቃቀም ስልት እንዴት ያዩታል?
አቶ ፍቅሬ፦ አሁን ኢትዮጵያ ውስጥ ያለው ችግር የኮምፒውተርን ኃይል በሚገባ አለመጠቀም ነው።
ኮምፒውተር ገዝተን ለጽሑፍ ብቻ የምጠቀምበት ከሆነ ለወር አስቤዛ የጭነት መኪና ገዝቶ እንደመጠቀም ይቆጠራል።
ይህ ማለት በፍፁም ያለውን ኃይል አገልግሎት ላይ አናውለውም ማለት ነው።
ለጹሑፍ ከፈለግነው ታይፕራይተር መግዛት የተሻለ ይሆናል።
ምናልባት ስምንት ዓመት ሙሉ የጹሑፍ አገልግሎት የሚሰጥ ከሆነ ጥሩ ነው።
እንዳየሁት ግን አብዛኛው ሰው ኮምፒውተር ሊሰጥ የሚችለውን አገልግሎት አላገኘም።
በእርግጥ የኮምፒውተር አገልግሎት እንደየአካባቢው የተለያየ ነው።
ትንሽ ድርጅት ከሆነ ኮምፒውተሩን ከኢንተርኔት ጋር ቢያገናኙት ስለፕሮጀክት ሊያጠኑና የዓለምን ገበያ ሊመረምሩ ይችላሉ።
የሂሳብ አያያዛቸውን የሚያጠናክር ሶፍት ዌር ማስቀመጥ ይችላሉ።
ምክንያቱም የኮምፒውተር ጥቅሙ የሚደጋገሙ ሥራዎችን በሚገባ ማከናወን ማለት ነው።
የድግግሞሽ ሥራን ያስወግዳል።
በጥራት ለመሥራት ያስችላል።
የሂሳብ ችግር ካለ የገንዘብ አያያዙ ብክነት ካሳየ አሠራሩ ዝብርቅርቅ ካለ ኮምፒውተሩ ሊረዳው ይችላል።
ምክንያቱም ኮምፒውተር ብዙ የቁጥር ስልቶች አሉት።
ስለዚህም ድርጅቶች ጥፋትን አስወግደው ልማትን ለማፋጠን ይችላሉ።
አዲስ ዘመን፦ ኮምፒውተር ሥራ አጥነት ያስፋፋል ይባላል፤ ምን ያህል እውነት ነው?
አቶ ፍቅሬ፦ ይሄ ትክክለኛ ያልሆነ አስተሳሰብ ነው።
የኮምፒውተር አገልግሎት ከሀገር ብልጽግና ጋር ተመዛዝኖ የሚሄድ ነው።
የኮምፒውተር የአሠራር ስልት ሰዎችን የሚያባርር ቢሆን ኖሮ በአሜሪካ ሀገር በእያንዳንዱ መ/ቤት ያለው ኮምፒውተር በርካታ ሠራተኞችን ያፈናቅል ነበር።
በአሁኑ ወቅት የአሜሪካ የሥራ አጥ ቁጥር ከ4 ነጥብ 8 በታች ነው።
የኮምፒውተርን ጠቀሜታ በሰፊው መገንዘብ ያስፈልጋል።
የመጀመሪያ ዓላማው ውጤታማ ሆኖ ለመሥራት በጣም ምርታማ ለመሆንና የተደራረቡ ሥራዎችን ለማስወገድ ነው።
ይህን በኩባንያ ደረጃ ያሳድጋል።
የሀገርን ኢኮኖሚ ያበለጽጋል።
ኢኮኖሚ ሲያድግ ሥራ አጥ የሚፈልገውን ሥራ ያገኛል።
ምናልባት አንድ ቦታ አንድ ሰው ይቀንስ ይሆናል።
በሌላ በኩል ግን ለአምስት ሰው የሚሆን ክፍት የሥራ ቦታ ሌላ ቦታ ይገኛል።
የኮምፒውተር ቴክኖሎጂ ሲስፋፋ በሀገር ኢኮኖሚ ላይ የሚያሳየው ውጤት ከፍተኛ ነው።
አዲስ ዘመን፦ ከሃያ ዓመት በኋላ ወደ ኢትዮጵያ ሲመለሱ ምን ተሰማዎት?
አቶ ፍቅሬ፦ ቀደም ብሎ በነበረው መንግሥት ሁሉ ነገር ወደ ፖለቲካ ያመዘነ ነበር።
የኢኮኖሚ ዕድገት አይታይም።
ያኔ እኔ ኢትዮጵያን ትቼ ለመሔድ የተገደድኩት ጥሩ ሁኔታ ስላልነበረ ነው።
አሁን ግን የኢኮኖሚ ግንባታ ይካሄዳል።
አንድ አበረታታች ለውጥ ነው።
በየቦታው ትላልቅ ተቋማት እየተገነቡ ናቸው።
ይህ የኢኮኖሚ ዕድገት ምልክት ነው።
እኔ የምሰራበት ኩባንያ በሕንፃ ኮንስትራክሽን ዘርፍ ውስጥ ያለ ነው።
አዲስ ዘመን፦ ኢትዮጵያ ውስጥ ወደፊት በምን የልማት ዘርፍ ለመሠማራት ያስባሉ?
አቶ ፍቅሬ፦ ኢትዮጵያ ውስጥ ብዙ የኮምፒውተር ድርጅቶች አይቻለሁ።
ይህም ቴክኖሎጂውን ለማስተዋወቅ ከፍተኛ አስተዋፅኦ አለው።
እኔም ኢትዮጵያ ውስጥ መጥቼ መዋለ ንዋይ ለማፍሰስና የተቻለኝን ለመሥራት እያሰብኩ ነው።
ሙያዬንና ችሎታዬን ለወገኖቼ አካፍላለሁ።
በኢኮኖሚው ግንባታ ውስጥ የራሴን ድርሻ ለማከናወን እቅድ አለኝ።
ከሌሎች ጋር ተባብሬ ሀገሪቱ የምታድግበትን ሁኔታ ለመፍጠር ዝግጁ ነኝ።
ይህን ለመሥራት አንዳንድ ሁኔታዎች እያጠናሁ ነው።
አመቺ ሁኔታዎችን ካረጋገጥኩ በኋላ በአንድ ዓመት ውስጥ እመለሳለሁ።
አሁን ግን የመጣሁት ለእረፍት ነው።
ቢሆንም ጠቃሚ ሥራ አከናውኜ ለመሄድ አንዳንድ ተግባሮችን እያከናወንኩ ነው።
በቅርቡ የኮምፒውተር ደረጃ ማኅበር ሲመሰረት የበኩሌን አስተዋጽኦ አድርጌአለሁ።
አዲስ ዘመን፦ ከማኅበራዊ ሕይወት እንጻር በሀገራችን ትኩረት መስጠት አለበት የሚሉት ነገር አለ?
አቶ ፍቅሬ፦ በቅድሚያ ሰዓት ማክበር ትኩረት መስጠት ትንሽም ሆነ ትልቅ ሥራ በጥራትና ያለስህተት ማከናወን የማንኛውም ሥራ ክቡርነት መረዳት ያስፈልጋል።
ካናዳዊያን ይህን እንደ ልምድ አዳብረውታል ለዕድገትም ዋነኛ መሠረት በመሆኑ እዚህም ትኩረት ቢሰጥበት የተሻለ ይመስለኛል።
ከአዲስ ዘመን ጥቅምት 1 ቀን 1990
"ሊቃውንት እንዳይሰደዱ ቤተ-ክህነት ጥንቃቄ ያስፈልጋታል"
ለበርካታ ዓመታት በሐሜት ደረጃ ሲነገር የነበረው የተሐድሶ እንቅስቃሴ በግልፅ በመታወጁ ቤተ ክህነት የወሰደችው እርምጃ ቢደነቅም፣ "በተሐድሱ" ሽፋን የኦርቶዶክስ ተዋህዶ ሊቃውንት በዚህ አጋጣሚ ለስደት እንዳይዳረጉ ቤተክህነት ጥንቃቄ እንድታደርግበት ያስፈልጋል ተባለ።
ባለፉት ሳምንታት በተለያዩ ጋዜጦችና በተለይም "ሐመር" በተባለው መፅሔት ስለተወገዙት የተሐድሶ መነኰሳት ከጠቀሰ በኋላ የኦርቶዶክስን እምነት በውስጥ ሆነው የሚቦረቡሩ እንዳሉ በስም ዝርዝር ከተገለፁት መካከል "አባ ገሪማ ተስፋዬን" ዋቤ አድርገው የጠቀሱት ወገኖች እንደአመለከቱት፣ አባ ገሪማ ተስፋዬ ተሐድሶችን በጣም የሚያወግዙ በሚሰጡት የኦርቶዶክስ ሥርዓትና ደንብ በተከተለ ትምህርታቸው በሕዝበ ክርስቲያኑ ዘንድ ተደማጭነትና ተወዳጅነት ያተረፉ ምሁር ናቸው።
ከዚህ መልካም አባትነታቸው የተነሳ ሰይጣን ለጠላትነት አያርፍምና በቅንዓትና ምቀኝነት ጠላት ተነስቶባቸው ይሆናል እንጂ አባ ገሪማ ተስፋዬ በተሐድሶነት በፍፁም አንጠረጥራቸውም ብለዋል።
እነዚህ ወገኖች ሌላ ያለፈ የምቀኝነት ታሪክ ጠቅሰዋል።
ቤተክህነትም ሆነች ሕዝበ ክርስቲያን በመላው የሚያውቃቸው አንጋፋው ሰባኬ ወንጌል አባ ወ/ትንሳኤ አያልነህ ላይ "ተሐድሶ" ነው የሚል የጠላትን ወሬ አና ፍሰዋል።
እኚህ አባት ግን በአሁኑ ሰዓት በአሜሪካን በልዩ ልዩ እስቴቶች ወንጌልን በማሰራጨት በውጭ ላሉት ክርስቲያን ወገኖቻችን አለኝታ ሆነዋል።
ዝናቸውም በዓለም ታውቋል፣በውጭ አገር ሆነው የሚያስተላልፉት የወንጌል ትምህርትም በካሴት እየተቀረፀ ወደ ኢትዮጵያ እየመጣ ብዙ ክርስቲያኖች የሚጠቀሙበት ሐቅ ነው።
እሳቸው አሁንም በወንጌል አገልግሎት ላይ ናቸው፣ ቤተክርስቲያናችን ሕዝበ ክርስቲያናችን ግን ተበደሉ።
አሁንም ቤተክርስቲያን ኰትኩታ ያሰደገቻቸው የወንጌል ሰዎች በምቀኝነት የጠላት ሰለባ እንዳይ ሆኑ ቤተክህነታችን በጥልቀት መመርመር አለበት ሲሉ ተማፅነዋል።
የአባ ገሪማን ሕይወትና ለሃይማኖታቸው ያላቸውን ፅኑ ፍቅር በርግጠኝነት የሚናገሩት እነዚህ በርካታ የኦርቶዶክስ እምነት ተቆርቋሪዎች እንደገለፁት እንደ ሌሊት ወፍ ሁለት ዓይነት መልክ ያላቸው፣ በተለያየ አቅጣጫ መስለው በመቅረብ ከእነሱ የተሻለ እውቀትና ሙያ ያለው የቤተክርስቲያን ልጅ በውስጧ እንዳይኖር የሚቃዡ በጭፍሮቻቸው ብዛትና ተሰሚነት አለን በሚል አጉል ትምክህት የሚንጠባረሩ፣ ቤተክርስቲያኗን የጠቀሙ መስለው ለመጉዳት ታጥቀው የተነሱ አይጠፉምና የቤተ ክርስቲያኗ ሊቃውንት እውነትን ከሐሰት ስንዴውን ከእንክርዳድ መለየት ይጠበቅባቸዋል በማለት ገልፀዋል።
በማያያዝም እንደ አሁኑ ተሐድሶ በይፋ አደባባይ ሳይወጣ፣ ሳይታወቅ በ1984 እና 85 አካባቢ አባ ወ/ትንሳኤን "ተሐድሶ" ያሉ ሰዎች ይህን አጋጣሚ ሲያገኙ አርፈው ይተኛሉ ማለት ዘበት ነውና ቤተክርስቲያናችን የሩቅ ብቻ ሳይሆን የቅርብ፣ቤትኛ ጠላቶች ያሏት መሆኑ መጤን የሚገባው ኃላፊነት ነው።
ሁላችንም ኦርቶዶክስ እምነታችን እንደነበረች እንድትቀጥል የምንጥር ነን ካሉ በኋላ፣ስለ አባ ገሪማ ተስፋዬ የሚያውቁትን ሲያብራሩ፣አባ ገሪማ ተስፋዬ ከሰሜን ወሎ ሀገረ ስብከት ተልከው በቅ/ጳውሎስ ከፍተኛ ት/ቤት የአራት ዓመት ትምህርታቸውን በተገቢው መንገድ ተምረው ከአጠናቀቁ በኋላ በአላቸው እውቀትና አንደበተ ርቱዕነት የተነሳ በአዲስ አበባ በተለያዩ አድባራት እንዲመደቡላቸው ተፈልገው መጀመሪያ ወደ አዲስ አበባ ለትምህርት የላካቸው የሰሜን ወሎ ሀገረ ስብከት ሊቀጳጳስ ብፁዕ አቡነ ቄርሎስ ወደ ሰሜን ወሎ እንዲመጡልኝ ነው የምፈልገው ሲሉ ቅ/ሲኖ ዶስን በመማፀናቸው አዲስ አበባ በሥራ ላይ ሊመደቡ አለመቻላቸውን ነው የምናውቀው።
እሳቸውን የሚፈልጓቸው አድባራት ግን ብዙዎች ነበሩ፣ ብለዋል።
የመናፍቅነት ባህሪ እንደሌላቸውም በእርግጠኝነት ተናግረዋል።
እኛም ከአስተያየት ሰጪ ወገኖች በመነሳት ቤተክህነት ከሚሰሩ ወገኖች ስለ አባ ገሪማ ተስፋዬ ማንነት ጠይቀን ነበር።
የተሰጠን መልስ ግን በተሐድሶነት የሚጠረጠሩ አይደሉም የሚል ነው።
ስማቸው ግን እንዲገለፅ አልፈለጉም።
ከተሰነዘሩት አስተያየቶች ተነሥተን አባ ገሪማ ተስፋዬን አግኝተን ለማነጋገር ጥረት ብናደርግም፣ ልናገኛቸው ባለመቻላችን እና ቋሚ አድራሻቸው ባለመታወቁ ከአንዳንድ የቤተክርስቲያን ወገኖች የተሰጡትን አስተያየቶች ብቻ ዘግበናል።
ከፊያሜታ ሚያዝያ 21 ቀን 1990
እንግሊዝ የምትሰጠው የፖሊስ ሥልጠና ተቃውሞ አስነሳ
የጠቅላይ ሚኒስትር ቶኒ ብሌር የሌበር ፓርቲ ሥልጣን እንደጨበጠ «ከእንግሊዝ ታክስ ከፋይ ሕዝብ ተዋጥቶ በሚሰጥ ርዳታ አምባገነንነትን አናጠናክርም፣ ያለ ዲሞክራሲ ርዳታ የለም» ሲል የነበረውን አቋም በማጠፍ ተቃዋሚ ፖለቲከኞችን፣ የሃይማኖት ሰዎችንና የሰባዓዊ መብት ተሟጋቾችን ለሚደበድቡ፣ ለሚያሰቃዩና ለሚገድሉ አገሮች ፖሊሶች ሥልጠና ለመስጠት መወሰኑ ብዙዎቹን እንግሊዛውያንና በስደት እዚያ የሚኖሩ የተለያዩ አገር ዜጐችን ቁጣ ማስነሳቱን «ዘ ሰንዴይ ታይምስ» የተባለው ጋዜጣ አስታወቀ።
ጋዜጣው በኖቨምበር 9/1997 እትሙ ባወጣው ዘገባ ኬንያ፣ ኢንዶኔዥያና ቻይናን የመሳሰሉ በሰላማዊ ዜጐቻቸው ላይ አሰቃቂ ድብደባና ግድያ ለሚፈጽሙ አገሮች ለጥቂት ጊዜ ታግዶ የነበረው የፖሊስ ኃይል ሥልጠናና ርዳታ እንዲቀጥል በመንግሥት በኩል የፖሊሲ ለውጥ መደረጉ ብዙዎቹን ማስቆጣቱን ጠቅሶ የተጠቀሱት አገሮች የሰባዊ መብት አጠባበቅ ሪኮርዳቸውን ማሻሻላቸው ሳይረጋገጥ ውሳኔው ሥራ ላይ እንዳይውል መጠየቃቸውን አስረድቷል።
በሌላ በኩል የግራ አመለካከት ያራምዳል የሚባለውና በየዕለቱ ለንደን ውስጥ እየታተመ የሚወጣው «ዘጋርዲያን» የተባለው ጋዜጣ በኖቬምበር 6/1997 እትሙ በኢትዮጵያ ላይ ተጥሎ የነበረው የሥልጠናና የርዳታ እገዳ መነሳቱን በማስመልከት ያወጣው ዘገባ በለንደን በሚገኙ የኢትዮጵያ ኮሚኒቲ አባላት ዘንድ ከፍተኛ የተቃውሞ እንቅስቃሴ ቀስቅሷል።
የኢሓዴግ መንግሥት ለአምስት ወራት አዘግይቶ የነበረውን የአምባሳደር ጐርደን ጂኦፍሬይ ዌዘሬልን ሹመት በመቀበሉ ብቻ የሌበሩ መንግሥት «ያለ ዴሞክራሲ ርዳታ የለም» በማለት ሲያራምድ የነበረውን አቋም ቀልብሶ ለተወሰነ ጊዜ አቋርጦት የነበረውን የፖሊሶች ሥልጠናና ርዳታ ለመስጠት መወሰኑ ቀድሞውንም እገዳው የይስሙላ እንጂ ለሕዝቡ አስቦ ያደረገው እንዳልነበረ ኢትዮጵያውያኑ ገልጠዋል።
የኮሚኒቲው አባላት ይህንኑ ውሳኔ በመቃወም በግልና በየኮሚኒቲዎች አማካኝነት የተዛባና ሚዛናዊነት የጐደለው ዘገባ በጋዜጣው ላይ ላሰፈረው ጋዜጠኛ በአድራሻው እንዲሁም የዚህኑ ግልባጭ ለጋዜጣው ለማሳወቅ ከፍተኛ ዘመቻ ለማካሄድ በዝግጅት ላይ መሆናቸው ታውቋል።
አባላቱ የሌበር መንግሥቱ ለሕዝብ የገባውን ቃል በማጠፍ የዜጐቻቸውን ሰባዊ መብቶች ለሚገፉና ጨቋኝ ለሆኑ ኢትዮጵያን ለመሳሰሉ መንግሥታት ከታክስ ከፋዩ ሕዝብ በሚሰበሰብ ገንዘብ ወታደራዊ ሥልጠናና ርዳታ ለማድረግ መወሰኑ ያሳዘናቸው መሆኑን ጠቅሰው፣ ድርጊቱን እንዲኮንኑት ለሰባዊ መብት ተሟጋች ድርጅቶችና ለዓለም ኅብረተሰብ በልዩ ልዩ መንገድ እንደሚያሳውቁ አስረድተዋል።
ዓለም አቀፉ የሰባዊ መብት ተሟጋች ድርጅት አምኔስቲ ኢንተርናሽናልም በቅርቡ ከአሰፋ ማሩ ግድያ ጀምሮ በአገሪቱ ሰላማዊ ዜጐችና የነፃ ፕሬስ ጋዜጠኞች ላይ በኢሓዴግ መንግሥት የሚደረገው ግድያ፣ ሰቆቃና ሕገ - ወጥ እስራት አስቸኳይ ርምጃ እንዲወሰድበት ለመላው ዓለም ጥሪ ማስተላለፉ ይታወቃል።
ከጦቢያ ኅዳር 11 ቀን 1990
ከንቲባ አርከበ እቁባይ የዓመቱ አፍሪካዊ ከንቲባ በመባል ተሸለሙ
ከንቲባ አርከበ እቁባይ የዓመቱ አፍሪካዊ ከንቲባ በመባል ብሮድካስቲንግ ኔት ወርክ ኦፍ አፍሪካ በተባለው ድርጅት መሸለማቸውን የውጭ ጉዳይ ሚኒስተር አስታወቀ።
ሚኒስቴሩ ፕሪቶሪያ የሚገኘውን የኢፌዴሪ ኤምባሲ ጠቅሶ ትናንት እንዳስታወቀው፣ ከንቲባ አርከበ የተሸለሙት ብሮድካስቲንግ ኔትወርክ አፍሪካ በተባለው የደቡብ አፍሪካ ድርጅት መጋቢት 22 ቀን 1997 በጆሀንስ በርግ የሳንተን ኮንቬንሽን ሴንተር ባዘጋጀው ዓመታዊ ሽልማት ላይ ነው።
በሽልማቱ ሥነ ሥርዓት ላይ በመገኘት በከንቲባው ስም ሽልማቱን የተቀበሉት በፕርቶሪያ የሚገኘው የኢፌዲሪ ኤምባሲ ጉዳይ ፈጻሚ ወይዘሮ መብራት በየነ ሲሆኑ፣ በሽልማቱ ላይ ዲፕሎማቶች፣ የተሸላሚ ድርጅቶች ተወካዮችና ጥሪ የተደረገላቸው እንግዶች መገኘታቸውን ገልጿል።
ሽላሚው ድርጅት በየዓመቱ በልዩ ልዩ ዘርፎች ከፍተኛ ውጤት ላስመዘገቡ አፍሪካውያን ድርጅቶችና ግለሰቦች ሽልማቱን እንደሚዘጋጅ አመልክቷል።
በሽልማት ሥነ ሥርዓቱ ላይ እንደተገለጸው፣ ከንቲባ አርከበ እቁባይ ለመሸለም ያበቃቸው በአዲስ አበባ ከተማ መልካም አስተዳደርን በማስፈን፣ ኤች.አይ.ቪ/ኤድስን በመዋጋት፣ የግብር አሰባሰብን በማሻሻል፣ የመኖሪያ ቤት ችግርን በማቃለል እና የከተማዋን ንጽህና ለማሻሻል ባደረጉት እንቅስቃሴ ነው።
ከአዲስ ዘመን መጋቢት 28 ቀን 1997
ሁለት የሕዝብ እንደራሴዎች ተሰደዱ
በአዲስ አበባ ከተማ የወረዳ 15 የግል ተመራጭ የነበሩት አቶ ዘነበ ዓለማየሁና የደሴ ከተማ እንደራሴ አቶ ዩሱፍ አህመድ ባለፈው ሣምንት ውስጥ ከሀገር መሰደዳቸውን ጳጉሜ 3 ቀን የወጣው «ሪፖርተር» ጋዜጣና ጳጉሜ 2 ቀን 1989 ዓ.ም ታትሞ የወጣው «ኢትዮ ታይም» ጋዜጣ አስታወቁ።
ሪፖርተር ጋዜጣ በዚህ ዕለት ዕትሙ «....ወደ አሜሪካ የተሰደዱት አቶ ዘነበ ዓለማየሁ አብላጫውን መቀመጫ ኢሓዴግ በያዘበት የሕዝብ ተወካዮች ምክር ቤት ውስጥ ካሉት ጥቂት የግል ተመራጮች መካከል ጠንከር ያለ ተቃውሞ ሲያሰሙ የቆዩ እንደራሴ ናቸው» ብሏል።
ጋዜጣው ከዚህ ጋር አያይዞ እንደራሴው በምክር ቤቱ ውስጥ በሚያሰሙት ተቃውሞ በራሳቸው፣ በቤተሰቦቻቸውና በደጋፊዎቻቸው ላይ የሚፈፀመው በደልና ትንኮሳ ሥጋት ላይ እንደጣላቸው መግለጻቸውን አብራርቷል።
ኢትዮ ታይም ጋዜጣ በበኩሉ «ተረብ እጅግ የጐፈነናቸውና ወከባው ያስጨነቃቸው» የሚባሉት የከፍተኛ 15 የግል ተመራጭ አቶ ዘነበ ዓለማየሁና ከደሴ የእነ አቶ ክፍሌ ወዳጆን ፓርቲ በመወከል ተወዳድረው ለእንደራሴነት የበቁት አቶ ዩሱፍ አሕመድ ወደ አሜሪካ ለመጓዝ የቻሉት በሕጋዊ መንገድ መሆኑን ዘግቧል።
ጋዜጣው ጠቅላይ ሚኒስትር መለስ ከካቢኔ አባላቶቻቸው ጋር በመሆን የ1990 በጀት ዕቅድና ዝግጅትን በሚመለከት ለምክር ቤቱ 55ኛ መደበኛ ስብሰባ ገለጻና ማብራሪያ በሰጡበት ወቅት አቶ ዘነበ አነሷቸው ከሚባሉት ጥያቄዎች መካከል የኦዲት ሪፖርት አለመቅረብ፣ የመከላከያው በጀት ግዙፍነትና ለክልሎች የሚሰጠው ድጐማ እንደሚገኙበትና በተለይ «በክልሎች መካከል የሚታየው የዕድገት አለመመጣጠን» አስመልክተው ለሰነዘሩት አስተያየትና ጥያቄ «የትግራይ ሕዝብ ደመኛ ጠላቶች» የሚል ከረር ያለ ምላሽ ማስከተሉ ልዩነቱን አጉልቶ ያወጣው ሆኗል በማለት አስፍሯል።
ከጦቢያ መስከረም 1 ቀን 1990
የተማሪዎች ጉዳይ በሕዝብ ተወካዮች ምክር ቤት ቋሚ ኮሚቴዎች በጋራ እየታየ ነው
የአዲስ አበባ ዩኒቨርስቲ ተማሪዎች ለሕዝብ ተወካዮች ምክር ቤት ያቀረቡት አቤቱታ በማህበራዊና በሕግ ጉዳይ ቋሚ ኮሚቴዎች በጋራ እየታየ ነው።
ሁለቱ ቋሚ ኮሚቴዎች ትናንት ባካሄዱት ስብሰባ በተማሪዎቹ ማመልከቻና ባቀረቡት ጥያቄዎች ላይ የተወያዩ ሲሆን ከጉዳዩ ጋር ቀጥተኛ ግንኙነት ያላቸውን መ/ቤቶች በዛሬው ዕለት ለማነጋገር ወስነዋል።
በተወካዮች ምክር ቤት የማህበራዊ ጉዳይ ቋሚ ኮሚቴ ፀሐፊ አቶ ሀርቃ ሀሮዬ ለጋዜጣው ሪፖርተር በስልክ እንደገለጹት ሁለቱ ቋሚ ኮሚቴዎች የሚያነጋግሯቸው መ/ቤቶች ትምርህት ሚኒስቴርና የፌዴራሉ ፖሊስ ኮሚሽን ናቸው።
ይህ በዚህ እንዳለ የአዲስ አበባ ዩኒቨርስቲ የተማሪዎችን ጥያቄ በአግባቡ በማስተናገድ ተቋርጦ የነበረውን የመማር ማስተማር ሂደት በአፋጣኝ ለማስጀመር የሚያስችሉ የመምህራንና የተማሪዎች ጊዜያዊ ኮሚቴዎች እንዲቋቋሙ ማሳሰቡን ኢዜአ ዘግቧል።
ዩኒቨርስቲው ትናንት በየፋኩልቲው በሰጠው ማሳሰቢያ በተማሪዎች ጥያቄ ላይ ከሴኔቱ ጋር አስፈላጊውን ውይይት በማካሄድ የመፍትሄ ሀሳብ ለመስጠት እንዲቻል በሚቀጥሉት አስር ቀናት ውስጥ በየትምርህት ክፍሉ ኃላፊዎች አስተባባሪነት ተማሪዎች ተሰብስበው አንዳንድ ተወካዮቻቸውን መርጠው መላክ እንደሚኖርባቸው አስታውቋል።
እንዲሁም የሴኔቱን ኮሚቴ የሚያግዝ በተለይም የባከኑ የትምርህት ጊዜያትን ለማካካስ የሚያስችል የመፍትሔ ሀሳቦችን የሚጠቁም በየፋኩልቲው አካዳሚክ ኮሚሽን የሚሰየም የመምህራን ኮሚቴ እንዲቋቋም ዩኒቨርስቲው አሳስቧል።
በተጨማሪም ካሁን ቀደም ሴኔቱን በመወከል ከተማሪ ተወካዮች ጋር እንዲወያይ የመፍትሔ ሀሳቦችን እንዲያፈልቅና አስተገባበራቸውንም እንዲከታተል የተቋቋመው ኮሚቴ በአስቸኳይ ሥራውን እንዲጀምር ጠይቋል።
በዚሁ አጋጣሚ ተማሪዎች፣ መምህራንና ጉዳዩ የሚመለከታቸው ኮሚቴዎች የመማር ማስተማሩን ሂደት በአፋጣኝ ለማስጀመር በሚደረገው ጥረት የየበኩላቸውን አስተዋፅዖ እንዲያደርጉ ዩኒቨርስቲው አሳስቧል።
ከአዲስ ዘመን ሚያዝያ 25 ቀን 1993
«የመንግስቱ ኃ/ማርያም ለህክምና ደቡብ አፍሪካ መሄድ መራገብ ያለበት ዜና ነውን?»
የደህንነት ምኒስትር
የቀድሞዉ የኢትዮጵያ መሪ ኮሎኔል መንግስቱ ኃ/ማርያም ባለፈው ሳምንት ለከፍተኛ የህክምና እርዱታ ወደ ደቡብ አፍሪካ መጓዝ በመገናኛ ብዙሃን ተሰጥቶት የነበረውን የአየር ጊዜ በመቃወም የዚምባቡዌ ብሄራዊ የፀጥታ ምኒስትር ሲድኒ ሰከሪማይ «የአንድ ሰው ለህክምና ምርምራ ወደ ደቡብ አፍሪካ መሄድ ትልቅ ዜና ሆኖ መራገብ ነበረበት ወይ?
ሲሉ ለዚምባቡዌ ኢንዲፔንደንት ኒውስ ገለጡ።
መንግስቱ ኃ/ማርያም ወደ ደቡብ አፍሪካ ሊሄዱ ሲነሱ የመግቢያ ቪዛ እንዲሰጣቸው ጠይቀው እንደነበረ የገለጠው ኢንዲፔንደንት ኒውስ ጨምሮ በሰጠው ዝርዝር የደቡብ አፍሪካ ባለስልጣኖች ግን ከዚምባቡዌ የተሰጣቸው የዲፕሎማቲክ ፓስፖርት ስላላቸው ቪዛ የማያስፈልጋቸው መሆኑን ስለገለጡላቸው የተጓዙ መሆኑን አብራርቷል።
በሌላ በኩል የደቡብ አፍሪካ ባለስልጣኖች ለመንግስቱ ኃ/ማርያም ቪዛ ያልሰጧቸው ከኢትዮጵያ መንግስት ጋር ቅራኔ ውስጥ ላለመግባትና አለምአቀፍ ተቃውሞም እንዱያስከትልባቸው መሆኑን የጋዜጣው ዘገባ አመልክቷል።
ውስጠ አዋቂ ምንጮች እንደገለጡት የዚምባቡዌ መንግስት የመንግስቱን ደቡብ አፍሪካ መሄድ ቀደም ብለዉ ለአገሪቱ ባለሰልጣኖች ከማሳወቃቸውም በላይ ህክምናቸውን ያለአንዱቸ ችግር ፈጽመው እዲመለሱመ ማሳሰባቸውን ገልጸዋል።
መንግስቱ ያደረባቸው ህመም በዚምባበዌ ሀኪሞች ማግኘት ስላልተቻለ ወደ ደቡብ አፍሪካ ሊሄዱ መቻላቸውንና በዚያ ምን ያህል ገዜ ሊቆዩ እንደሚችሉም አለመታወቁን ዘገባው ገልጦ ይህን የሚወስነው እዚያ የሚያገኙት ህክምና በጤንነታቸው ላይ የሚየስከትለው የመሻሻል ለውጥ ይሆናል ሲል ጋዜጣው ደምድሟል።
ከፊያሜታ ኅዳር 14 ቀን 1992
ስለ አፄ ኃይለ ስላሴ ጋዜጣዊ መግለጫ ሊሰጥ ነው!
የግርማዊ ቀዳማዊ አፄ ኃይለስላሴ መታሰቢያ ድርጅት በመጪው ሰኞ የካቲት 1ቀን 1991 ዓ.ም ለአገር ውስጥና ለውጭ አገር ጋዜጠኞች ጋዜጣዊ መግለጫ እንደሚሰጥ ታወቀ።
በቢትወደድ ዘውዴ ገብረ ሕይወት የሚመራው ይኸው የቀዳማዊ አፄ ኃይለስላሴ መታሰቢያ ድርጅት ጥር 4 ቀን 1991 ዓ.ም በፍትህ ሚንስቴር በማህበራት ምዝገባ ጽ/ቤት ፈቃድ ተሰጥቶት የሚንቀሳቀስ ድርጅት መሆኑ ታውቋል።
መንግስት ይህን ፈቃድና ከዚሁ ጋር በተያያዘ ድርጅቱ የግርማዊነታቸውን አፅም በአደራ በጊዜያዊነት ከተቀመጠበት ታዕካ ነገስት ባዕታ ገዳም በመውሰድ ቀደም ብሎ ወደተዘጋጀው መንበረ ፀባኦት ቅድስት ስላሰ ካቴድራል ተወስዶ የቀብር ስነ ስርአቱ እንደሚፈፀም ታውቋል።
ይህ የቀብር ስነስርዓት መቼ እንደሚፈፀም ግን እስካሁን የታወቀ ነገር የለም።
ምናልባት የመታሰቢያ ድርጅቱ የሥራ አስኪያጅ ኰሚቴው በመጪው ሰኞ በሚሰጠው ጋዜጣዊ መግለጫ ላይ ሊገለፅ ይችላል ተብሎ እየተጠበቀ ነው።
የቀዳማዊ ኃይለ ስላሴ አፅም በቀድሞው ፕሬዘዳንት ኰ/ል መንግስቱ ኃይለ ማርያም ሽንት ቤት ጎን ተቀብሮ መገኘቱ የሚታወስ ሲሆን፣ የቀብር ስነስርዓቱም ከ25 ዓመታት በኋላ በክብር እንደሚፈፀም ተያይዞ የደረሰን ዜና አመልክቷል።
ከፊያሜታ ጥር 28 ቀን 1991
ምክር ቤቱ በአፍሪካ በሚካሄዱ ሁለት ታላላቅ የፓርላማ መድረኮች እንደሚሳተፍ አስታወቀ
የሕዝብ ተወካዮች ምክር ቤት በቅርቡ በአፍሪካ ውስጥ በሚካሄዱ ሁለት ታላላቅ የፓርላማ መድረኮች ላይ እንደሚሳተፍ የምክር ቤቱ የውጭ መከላከያና ደህንነት ጉዳዮች ቋሚ ኮሚቴ አስታወቀ።
ምክር ቤቱ ትናንት እንደገለጸው በቅርቡ በደቡብ አፍሪካ በሚካሄደው ሦስተኛው የመላው አፍሪካ ፓርላሜንታዊ ጉባዔና በማሊ ዘጠነኛው የአካፓ አውሮፓ ህብረት ፓርላማዎች ጥምር ጉባዔ ላይ የሕዝብ ተወካዮች ምክር ቤት ተሳታፊ ይሆናል።
የመላው አፍሪካ ፓርላሜንታዊ ጉባዔ በአህጉሪቱ ፖሊሲዎች፣በበጀትና በአፍሪካ ህብረት ትኩረት በተሰጣቸው ወቅታዊ ጉዳዮች ላይ ይወያያል።
የመላው አፍሪካ ፓርላማ በአህጉሪቱ ጉዳዮች ላይ የአማካሪነት ድርሻውን እየተወጣ እንዳለና በአምስት ዓመታት ጊዜ ውስጥም አቅሙን በማዳበር የተሟላ አህጉራዊ የሕግ አውጪነት ብቃት እንደሚጎናጸፍ የምክር ቤቱ የማስታወቂያና የሕዝብ ግንኙነት መምሪያ ገልጿል።
በማሊ ባማኮ የሚካሄደው የአፍሪካ ካረቢያንና ፓስፊክ አገሮች ፓርላማዎችና የአውሮፓ ህብረት ፓርላማ ጥምር ጉባዔ የኮተኑን ስምምነት መሠረት በማድረግ በአፍሪካ መልካም አስተዳደርና ዴሞክራሲያዊ ሥርዓት በሚሰፍንበትና በሚጎለብትበት እንዲሁም የአውሮፓ ህብረት የበጀት ድጋፍ በመደበኛ በጀት መልክ በሚሰጥበት ሁኔታ ላይ ይመክራል።
የአካፓ አገሮች ፓርላማዎች የተናጠል ስብሰባ በማድረግ የጋራ ጥቅማቸውን የሚያስከብር አማካሪ አካል እንደሚያቋቁሙም ተገልጿል።
በመላው አፍሪካ ፓርላሜንታዊ ጉባዔ ላይ የሚሳተፈው አምስት ዓባላት ያሉት የኢትዮጵያ ልዑካን ቡድን በአፈ ጉባዔ ዳዊት ዩሐንስ እንደሚመራ ተጠቁሟል።
ከአዲስ ዘመን መጋቢት 15 ቀን 1997
ኤርትራ ብዛት ያለው ኃይል በቀጣናው ማሰማራቷ እንዳሳሰበው የፀጥታው ም/ቤት አስታወቀ
ኤርትራ በጊዜያዊ የፀጥታ ቀጣናው ውስጥ ብዛት ያለው የሚሊሺያና የፖሊስ ኃይል ማሰማራቷ እንዳሳሰበው የተባበሩት መንግሥታት ድርጅት የፀጥታው ም/ቤት አስታወቀ።
የፀጥታው ም/ቤት የመንግሥታቱ ድርጅት ዋና ፀሐፊ በኢትዮ ኤርትራ ጉዳይ ላይ ለምክር ቤቱ ሰኔ 12 ቀን 1993 ባቀረቡት ወቅታዊ ሪፖርት ላይ ከመከረ በኋላ ከትናንት በስቲያ ባወጣው ጋዜጣዊ መግለጫ ኤርትራ በአካባቢው የሚሰፍረው ኃይል ደረጃ በተመለከተ ከተመድ ጋር እንድትፈራረም ጥሪ ማቅረቡን አስታውቋል።
ኤርትራ በተለይ የሰላም አስከባሪው ኃይል በፀጥታ ቀጣናው የሚያደርገው ነጻ ዝውውር ካለአንዳች ገደብ እንድታከብር ምክር ቤቱ ማሳሰቡን መግለጫው አመልክቷል።
በምክር ቤቱ ፕሬዝዳንት ስም የወጣው ይኸው መግለጫ ሁለቱም ወገኖች በፀጥታ ክልሉ ወሰን ላይ እንዲስማሙ ጠይቋል።
በመካከላቸው በራስ የመተማመን ስሜትን ለመፍጠር እንዲሰሩም ጥሪ አቅርቧል።
በተጨማሪም የምክር ቤቱ ፕሬዝዳንት የሁለቱን አገሮች አምባሳደሮች በጉዳዮቹ ላይ እንዲያነጋግሩ ምክር ቤቱ መጠየቁን መግለጫው አስታውቋል።
የዓለም አቀፉ ህብረተሰብ በጦርነቱ ምክንያት ለተፈናቀሉት የሚያደርገውን ሰብዓዊ እርዳታ አጠናክሮ እንዲቀጥል ምክር ቤቱ ጥሪ ማድረጉንም መግለጫው አመልክቷል።
ከአዲስ ዘመን ሰኔ 20 ቀን 1993
ሐረር ውስጥ ፈንጂ ተጣለ
ሐረር ከተማ በሚገኘው የባቢሌ ሚኔራል ውሃ ፋብሪካ ጥቅምት 24 ቀን 1990 ዓ.ም ከምሽቱ 2 ሰዓት ላይ በ40 ደቂቃ ልዩነት ጊዜ ጠብቀው የፈነዱት ሁለት ፈንጂዎች በፋብሪካው የውሃ ማስተንፈሻ አካባቢ ባለው ግምብ ላይ ከፍተኛ ጉዳት ማድረሳቸውን የምሥራቅ ኢትዮጵያ ሪፖርተራችን አስታወቀ።
በፋብሪካው ዋና ሞተር ላይ የተነጣጠረው ጥቃት ኢላማው ቢሰምር ኖሮ ፋብሪካውን ያወድመው እንደነበረ የጠቀሰው ይኸው ዘገባ በሰው ሕይወት ላይ ጉዳት አለማድረሱን አመልክቷል።
አደጋውን ያደረሱት ክፍሎች ማንነት ለጊዜው ያልታወቀና ያልተያዙ ቢሆንም «በከተማው ውስጥ ሰርገው ገብተዋል ተብለው የሚገመቱ አክራሪዎች ናቸው» የሚለው ወሬ በሰፊው እየተናፈሰ መሆኑን ሪፖርተሩ ገልጦአል።
ይህ በእንዲህ እንዳለ በዚያው ምሽት ፋብሪካው ካለበት ሥፍራ ወደ ኤረር አቅጣጫ ሌሊቱን ከፍተኛ የተኩስ ልውውጥ ሲደረግ እንደነበረ የአካባቢው ነዋሪዎች የገለጡለት መሆኑን ሪፖርተራችን ጠቅሶ ልውውጡ ግን በማንና በማን መካከል እንደነበረ ሊያረጋግጡለት እንዳልቻሉ አስታውቋል።
ከጦቢያ ጥቅምት 27 ቀን 1990
«የትግራይ ተወላጅ የአሉላ ቁራጭ» በትግራይ ውስጥ እየተዘረጋጋ ነው
በሕውሓት ማዕከላዊ ኮሚቴ መሀል መሰንጣጠቅ ከተፈጠረ ወዲህ በትግራይ ውስጥ መለያየት ከመፍጠር አልፎ ወደ መደራጀት እያደገ መሄዱን ከመቀሌ የጦማር ጋዜጣ ዘጋቢ የደረሰን መረጃ ያመለክታል።
ይህ በአቶ መለስ ዜናዊ የሚመራውን የሕወሓት ክንፍ በመቃወም ውስጥ ውስጡን እየተደረገ ያለው እንቅስቃሴ «የትግራይ ተወላጅ፣ የአሉላ ቁርጭ» የሚል መርህ ሥር እንደሚንቀሳቀስና መረቡን በተለያዩ የክልሉ አካባቢዎች እየዘረጋ መሆኑን ዘገባው ገልጧል።
ይህ የተቃውሞ እንቅስቃሴ መንግሥት ከሚጠራቸው ስብሰባዎች በመቅረት፣ በልማት እንቅስቃሴ ተሳታፊ ባለመሆን፣ ከምርጫ እራስን በማግለል እርምጃ እየተገለፀ መሆኑን ተያይዞ ተገልጧል።
ይህ ሕዝባዊ ተቃውሞ ሥር እየሰደደ የሚገኙባቸውን አካባቢዎች ለመቆጣጠር ለገዥው ፓርቲ ቅርበትና ታማኝነት ያላቸው (ገዥ ፓርቲውን የሚቃወሙት ወጣቶች ዬጽ ሜኝ በማለት በሚጠሯቸው) ሰዎች መሾም እንደተጀመረ ዘገባው አመልክቶ በዚህም እንደማስረጃ ተምቤን ውስጥ የሚገኙ አስተዳዳሪዎች በሙሉ የአድዋ ተወላጆች መሆናቸው ተጠቅሷል።
በተያያዘ ዜና በመቀሌ ዞን ሊቀመንበር ሆነው የተመደቡት አቶ ስብሃት ነጋ እህት፣ የትግራይ ክልል ፕሬዚዳንት ባለቤት ወ/ሮ ቅዱሳን ነጋ ከዚህ በፊት በሕዝብ ምርጫ የተቀመጡት የመቀሌ ከተማ የቀበሌ ሊቀመንበሮችን በማንሳት ከወረዳ የተመደቡ ሰዎች ቀበሌዎችን እንዲመሩ ማድረጋቸው፣ አስተዳደራቸው በሕዝብ ላይ ያለውን ስጋት የሚገልፅና የአመራር ቦታዎችን አቶ መለስ ወገን ታማኝ በሆኑ ሰዎች የማስያዝ ተግባር እንደሆነ ምንጮቹ ገልጠዋል።
በሌላ በኩልም ከቅርብ ጊዜያት ወዲህ በመቀሌ ከተማ ወጣቶች መሀከል የተጀመረው የቡድን ፀብ ከመንግሥት ፀጥታ ኃይሎች ቁጥጥር በላይ እየሆነ መምጣቱን ወጣቶቹ ቀንና ቦታ እየወሰኑ በመቀጣጠር መደባደባቸውን እንዳላቆሙ ዘገባው ገልጧል።
ሁኔታውን በቁጥጥር ስር ለማዋል የተሳነው የሚመስለው የመቀሌ ከተማ አስተዳደር በትምህርት ቤቶች አካባቢ የፈጥኖ ደራሽ ጥበቃ ከማጠናከር ያለፈ እርምጃ ሲወስድ አለመታየቱ አሳሳቢ ሆኗል ተብሏል።
የጋዜጣው ዘገባ ያጠናቀረው ዘገባ በመጨረሻ አክሎ እንደገለፀው «የትግራይ ሰማዕታት ቤተሰቦች» ማቋቋሚያ ተብሎ ይሰጣቸው የነበረው ገንዘብ እስከ አሁን ባለመሰጠቱ «የሰማዕታቱ ቤተሰቦች» በከፍተኛ የኑሮ ችግር ውስጥ ገብተው ስርዓቱን በማማረር ላይ ናቸው ተብሏል።
ከጦማር ጥር 14 ቀን 1994
ኢትዮጵያ የአፍሪካ ኅብረት የሚመሰረትበትን ስምምነት በማጽደቅ 32ኛ አገር መሆኗን አአድ አስታወቀ
ኢትዮጵያ የአፍሪካ ህብረት እንዲመሰረት የቀረበውን ስምምነት በማጽደቅ 32ኛ አባል አገር መሆኗን የአፍሪካ አንድነት ድርጅት (አአድ) አስታወቀ።
ድርጅቱ ትናንት ለኢዜአ በላከው መግለጫ የኢትዮጵያ የሕዝብ ተወካዮች ምክር ቤት ባለፈው ዓርብ ባካሄደው 21ኛ መደበኛ ስብሰባ ህብረቱ የሚመሰረትበትን ስምምነት ተቀብሎ ማጽደቁንና ይህንኑ ተከትሎም ጠቅላይ ሚኒስትር መለስ ዜናዊ የማጽደቂያውን ሰነድ መፈረማቸውን በውጭ ጉዳይ ምክትል ሚኒስትር ዶ/ር ተቀዳ ዓለሙ በኩል እንደተገለጸለት አስታውቋል።
የአፍሪካ አገሮች ርዕሳነ ብሔራትና መንግሥታት ከየካቲት 22 እስከ 23 ቀን 1993 ዓ.ም በሊቢያ ስርት ባካሄዱት ልዩ ስብሰባ የአፍሪካን ህብረት መመስረት ማወጃቸውን አአድ ገልጿል።
ህብረቱም እውን የሚሆነው ከአፍሪካ አገሮች ሁለት ሦስተኛው ወይም 36 አገሮች ሲያጸድቁት መሆኑን አአድ አስታውቋል።
ከአዲስ ዘመን መጋቢት 3 ቀን 1993
አቶ ማዕረጉ በዛብህ በዋስ ተለቀቁ
በዘር ማጥፋት ወንጀል የተከሰሱትና በደርግ ሥርዓት የአዲስ ዘመን ጋዜጣ ዋና አዘጋጅ የነበሩት አቶ ማዕረጉ በዛብህ በዋስ ተለቀው ጉዳያቸውን እንዲከታተሉ የፌዴራሉ ከፍተኝ ፍርድ ቤት ትናንት ብይን ሰጠ።
የፍርድ ቤቱ ስድስተኛ ወንጀል ችሎት ተከሳሹ የአምስት መቶ ብር ዋስ ጠርተው ወይም ገንዘቡን አስይዘው ከእስር እንዲፈቱ ብይኑን የሰጠው ልዩ ዓቃቤ ህግ ያቀረበባቸውን ክስና ማስረጃ መርምሮ የተከሰሱበት የሕግ አንቀጽ የዋስ መብት የማይከለክላቸው በመሆኑ ነው።
ልዩ ዓቃቤ ህግ በአቶ ማዕረጉ ላይ በመሰረተው ክስ ያቀረባቸው 35 ምስክሮች ተከሳሹ ተፈጸመ በተባለው ወንጀል ተሳታፊ መሆናቸውን ስላልመሰከሩና የቀረበባቸው የጹሑፍ ማስረጃም ከተጠቀሰባቸው የሕግ አንቀጽ ጋር ስለማይጣጣም ፍርድ ቤቱ የሕግ አንቀጹን በመለወጥ ብይኑን ሰጥቷል።
የተከሳሹ ጠበቃ የተለወተው የሕግ አንቀጽ የዋስ መብት የማይከለክል በመሆኑ ደንበኛቸው በዋስ ሆነው እንዲከራከሩ ስላመለከቱና ችሎቱ የልዩ ዓቃቤ ሕግን አስተያየት ጠይቆ አዎንታዊ መልስ በማግኘቱ ችሎቱ ለተከሳሹ የዋስ መብት ፈቅዶላቸዋል።
ተከሳሹ በጡረታ የሚተዳደሩና የቤተሰብ ኃላፊ መሆናቸውን በማስረዳታቸው የ500 ብር ዋስ ጠርተው ወይም 500 ብር አስይዘው ከእስር እንዲፈቱ ትዕዛዝ ሰጥቷል።
ከአዲስ ዘመን ሰኔ 1 ቀን 1993
የንግሥት ቢትሪክስ ልደት ነገ አዲስ አበባ ይከበራል
በኔዘርላንድ አገር በከፍተኛ ድምቀት የሚከበረው የንግሥት ቢትሪክስ የልደት ቀን ነገ በአዲስ አበባ ኔዘርላንድ ኤምባሲ በከፍተኛ ድምቀት የሚከበር መሆኑ ለዝግጅት ክፍላችን ተገልጿል።
ብሔራዊ ቀን ሆኖ በመላው ኔዘርላንድ የሚከበረው የንግስቲቱ ልደት እ.ኤ.አ ከ1891 ዓ.ም ጀምሮ በተለምዶ ሲከበር የቆየ መሆኑ ተያይዞ ተገልጿል።
ነገ በኤምባሲው ቅፅር ግቢ ውስጥ በሚከናወነው የልደት በዓል በኢትዮጵያ ከፍተኛ የመንግሥት ባለሥልጣኖችና ሚንስትሮች፣የዓለም አቀፍ እና የዲፕሎማቲክ አባላት፣ የሃይማኖት አባቶች፣ እውቅ የቢዝነስ ሰዎችና ጥሪ የተደረገላቸው እንግዶች ይገኛሉ።
የፊያሜታ ባልደረባ በበዓሉ ላይ ስለሚገኝ እንደየሁኔታው ልዩ የሆነ ዘገባ ካጋጠመው ወደፊት እናቀርባለን።
ከፊያሜታ ሚያዝያ 21 ቀን 1990
አራኘ ሞይ በሙስና የተጨማለቁ ሹማምንትን እንደሚያባርሩ አስታወቁ
በኬንያ የመንግስት ገንዘብን መዝረፍና ጉቦ መብላትን በአፋጣኝ ለማስቆም አንድ ልዩ የአጣሪ ቡድን የተመደበ ሲሆን ቡድኑ ጥቆማ በሚሠጥባቸው ሹማምንት ላይ የኬንያ መንግስት እርምጃ እንደሚወስድ የኬንያው ፕሬዚዱንት አራኘ ሞይ መመሪያ መስጠታቸው ተዘገበ።
በኬንያ የሙስናና የጉቦ ሁኔታ እጅግ የተስፋፋ ከመሆን አልፎ እያደገ በመሄዱ መንግስት በነዚህ አደገኛ የአገር ጉዱዮች ላይ የተሠማሩ ሹማምንትን እየለቀመ ለማስወገድ ተገዷል።
ለሙስና በር የከፈተውም የምኒስትሮች መስሪያ ቤቶች መብዛት እንደሆነም እምነት በመወሠዱ የምኒስትር መስሪያ ቤቶችን ለመቀነስ እርምጃ እንደሚወሠድም ተመልክቷል።
በናይሮቢ የአካውንቲንግና የፋይናንሽያል ማኔጅመንት ሠራተኞች የአንድ ቀን ሴሚናር በናይሮቢ የሰፋሪ ክለብ የከፈቱት የካቢኔ ምኒስትር ፕሮፌሰር አንጋሪ በሙስና የተዘፈቁ ሹማምንት አገር እየጐዱ ስለሆነ እየተለቀሙ እንዲባረሩ ይደረጋል።
በማለት ከየአካባቢው ለተሠባሰቡ 60 አባላት አስጠንቅቀዋል።
ፕሮፌሰር ኦንጋሪ በዚሁ ንግግራቸው በማከል እንዱመለከቱት በፋይናንስ ሥራ ውስጥ እየሠሩ ከተጠያቂነትና ከግልጽነት የራቁ ሁሉ ይወገዱሉ ብለዋል።
ከዚሁ ጋር በሠጡት ማስጠጠንቀቂያ እንዲህ ብለው ነበር።
«ወይ ሙያተኝነትን በሚገባ ማራመድ አለበለዚያ ሥራውን ጥሎ መሄድ ብቻ ነው ያለን አማራጭ» ብለዋል።
ከፊያሜታ መስከረም 4 ቀን 1992
የእሳት አደጋ በሰውና 2.7 ሚሊዮን ብር በሚገመት ንብረት ላይ ጉዳት አደረሰ
በአዲስ አበባ ከተማ በወረዳ 21 ቀበሌ 20 አንድ የነዳጅ ቦቴ በመገልበጡ ሳቢያ የተከሰተ የእሳት አደጋ በሰውና በእንስሳት ላይ ከፍተኛ ጉዳት አደረሰ።
ከ2.7 ሚሊዮን ብር በላይ የሚገመት ንብረትም አወደመ።
ትናንት ከጧቱ አንድ ሰዓት ተኩል ላይ ቄራ መስመር በተለምዶ በግተራ በሚባለው አካባቢ በተነሳው ቃጠሎ አንድ ሰው ሲሞት ሌሎች 7 ሰዎች ደግሞ ቀላልና ከባድ የመቁሰል አደጋ ደርሶባቸዋል።
በተጨማሪም ለእሳቱ መነሳት መንስዔ ነው የተባለው የባለተሳቢ የነዳጅ ቦቴ፣ ሁለት የቤት መኪናዎች እንዲሁም የ11 ቤተሰቦች መኖሪያ ቤቶችና ሱቆች፣ የመኪና መለዋወጫ መጋዘን፣ ላሞች በጎችና ውሾች ተቃጥለዋል።
በሥፍራው ተገኝተን ካነጋገርናቸው ተጐጂዎች መካከል አቶ ባህሩ ጀማል 80 ሺህ ብር፣ አቶ ብርሃኑ ይርጋ 40 ሺህ ብር ወይዘሮ ካሰች ሁሪሳ 10 ሺ ብር የሚገመት ንብረት እንደወደመባቸው ገልፀዋል።
ግለሰቦቹ ለአደጋው መፈጠር መንስዔ ከሆነው ቦቴ መኪና የፈሰሰው ቤንዚን ቃጠሎውን እንዳፋጠነው ጠቁመው ከለበሱት ልብስ በስተቀር ንብረታቸውንና ገንዘባቸውን ማትረፍ እንዳልቻሉም ተናግረዋል።
የእሳት አደጋ መከላከያ ብርጌድ በወቅቱ ደርሶ እሳቱን ባያጠፋው ኖሮ የአካባቢው ቤቶች በሙሉ ሊቃጠሉ ይችሉ እንደነበርም ገልፀዋል።
የመቶ አለቃ ቴዎድሮስ ማስረሻ የእሳት መከላከያና ማጥፊያ ብርጌድ የኦፕሬሽን ክፍል ኃላፊ ለጋዜጣው ሪፖርተር እንደገለፁት አደጋውን በቁጥጥር ሥር ለማዋል አራት ሰዓት የፈጀ የመከላከል ጥረት ተካሂዷል።
ከአዲስ ዘመን ሚያዝያ 28 ቀን 1993
ጦርነቱን ለማስቆም የሠላም ጥረቱ ራሱ እንቅፋት ሆኗል
ሪፖርታዥ
የኢትዮ-ኤርትራ ግጭት በአልጀርሱ ስምምነቱ መሠረት አንድ ዘላቂ መፍትሔ ይገኝለታል ተብሎ በናፍቆት ሲጠበቅ በሶስተኛ ሃይሎች ጣልቃ ገብነት በሠላም እቅዱ ላይ ያልነበሩ አንዱንድ ነጥቦች አሁን በማስፈጸሚያ ቴክኒካዊ ዝርዝሮች ውስጥ በመታከላቸው የሠላሙን ጥረት ሁሉ ጨለማ ምክንያት በማድረግ የኢትዮጵያው ፕሬዚዱንት ዶክተር ነጋሶ ጊዱዱ ለኢትዮጵያ ህዝብ ባወጡት የእንኳን በሠላም አደረሳችሁ ንግግር ላይ ይህንኑ አመልክተዋል።
ፕሬዚዱንት ነጋሶ ጊዱዱ ካሠሙት ንግግር መረዱት እንዱይችል አንዱንድ ሶስተኛ ሃይሎች ወራሪን ከተወራሪ ጋር በአንድ መልክ እንዲታዩ በማድረጋቸው ተስፋ ተጥሎበት የነበረውን የሠላም መገኘት ጋሬጣ ጥለውበታል ብለዋል።
ካልተገኘ ግን ኢትዮጵያ በናይል ዱር ድንበሯን በዚህ በአዲስ አመት እንደምታስከብር ቃል ገብተው ሠራዊቱ ለዚህ እንዲዘጋጅ ህዝቡም እንደተለመደው ድጋፉን እንዲቀጥል ጥሪ አቅርበዋል።
በሌላ በኩል ስለኢትዮ-ኤርትራ የሚከታተሉ የፖለቲካ ታዛቢዎች በዮ.ኤስ.አሜሪካ ጣልቃ ገብነት የሠላሙን ጥረት መሪ ልሁን ባይነት የተነሳ ጥረቱ እንደታሠበው ግቡን ላይመታ እንደሚችል ከወዲሁ ጠቁመው ጦርነቱ ሊቀጥል የሚችልበት አዝማሚያ እንደሚታይ ገልጠዋል።
ለዚህ ዋና ምክንያት ዩ.ኤስ.አሜሪካ የራሷን ጥቅም ለማስጠበቅ ግፊት ለማድረግ መሞከሯ መሆኑም ተመልክቷል።
የኢትዮጵያና የኤርትራ ውጊያ አንድ አመት ያለፈው ሲሆን በአንድ ጊዜ ከባድ ጥረት ኢትዮጵያ በሃይል ተጠቅማ የባድሜን ግንባርና አካባቢ ከኤርትራ በማስለቀቅ በቁጥጥሯ ስር ከማዋሏ በቀር የተደረጉት በርካታ የሠላም ጥረቶች ለኢሳያስ አመራር አመቺ ጊዜን ከመፍጠር በስተቀር ያስገኙት ፋይዱ የለም።
ስለዚህ በሠላም ጥረቶቹ ሂደት የሚባክነው ጊዜ ለሻዕቢያ ጦር መደራጃና መዘጋጃ በመሆን በኢትዮጵያ ላይ ጉዱት ያስከተለ እንደሆነ በርካታ የኢትዮጵያ ህዝብ በቁጭት ነው የሚናገረው።
ጦርነቱ ከተጀመረ ወዲህ በኢትዮጵያ የኑሮ ውድነት ያሻቀበ ከመሆኑም ሌላ አዱዲስ ሥራዎችን መክፈት አልቻሉም። በዚህም የተነሳ የውጊያው መራዘም ጉዱትን አስከትሏል።
ስለዚህ በሠላም ጥረቱ ኢትዮጵያ የተወሠደባትን መሬት ማስመለስ ካልቻለች ኢትዮጵያ ለአንዴና ለመጨረሻ ጊዜ ከፍተኛ ዝግጅት አድርጋ በሃይል ዱር ድንበሯን በማስከበር ፊቷን ወደ ልማት ማዞር ይኖርባታል የሚል የህዝብ አስተያየት እየተሠነዘረ ነው።
አለም አቀፍ ተጽእኖን በተመለከተ በኢትዮጵያ ላይ የታቀዱት ማስገደጃዎች በቀላሉ የሚታዩ አይደሉም።
ለዚህ ዋናዋ አቀናባባሪ ዩ.ኤስ.አሜሪካ ስትሆን እቅዱም በሁለት አቅጣጫ ኢትዮጵያን ችግር ውስጥ ለመጣል የታለመ ነው።
ኢትዮጵያ የተኩስ አቁሙን ስምምነት ያለአንዱች ቅድመ ሁኔታ ካልተቀበለች የዕዱ ስረዛ ወይም ቅነሳ እንዱይመለከታት ለማድረግና በሁለተኛ ደረጃም ወደፊት ከአለም የገንዘብ ድርጅትና ከአለም ባንክ እርዱታ እንዱይሠማት ለማድረግ ነው።
እዚህ ላይ ኢትዮጵያ መሬቷ በኤርትራ ተይዞባት ባለበት ሁኔታና ከተያዙት ቦታዎች የኤርትራ ጦር መውጣቱ አስተማማኝነት በሌለው የስምምነት ሁኔታ ኢትዮጵያ የተኩስ አቁሙን ተገዱ እንድትፈርም መጠየቁ ራሱን የቻለ ወንጀል ስለሆነ ኢትዮጵያ አልተቀበለችውም።
ልትቀበለውም አይገባም።
ሆኖም የተያዙትን ቦታዎች ለማስለቀቅ የሃይል እርምጃ ከመውሰድ በፊት የአፍሪካ አንድነት ድርጅትም ሆነ የተባበሩት መንግሥታት ይህን ለኤርትራ ያደላ ውሳኔያቸውን ለማስለወጥ ከፍተኛ የዲኘሎማቲክ ዘመቻ በአለም አቀፍ ደረጃ ማድረግ ጊዜ የማይሠጠው እርምጃ መስሎ ይታያል።
ከፊያሜታ መስከረም 4 ቀን 1992
የሞቱ ሰዎች በድብቅ ተቀብረዋል
በደቡብ ብሔር ብሔረሰብ ህዝቦች ክልል መስተዳድር ውስጥ የሚገኙ አንዳንድ አርሶ አደሮች ለከፍተኛ ስቃይ መዳረጋቸውን የደረሰን ዘገባ አመለከተ።
በገበሬዎቹ ላይ የሚደረገው ግፍና ጭቆናም ከጊዜ ወደ ጊዜ እየጨመረ በክልሉ፣ በዞኖችና በወረዳዎች ባለሥልጣናት በደል ይደርስበታል።
ታድነው የታሰሩና የተገደሉ ሰዎች መኖራቸውን ሌላው አሳዛኝ ትዕይንት ነው በተለይ የፊያሜታ ጋዜጣ ለጉዳዩ ትኩረት በመስጠት ያጠናከረውን ዘገባ ቀጥሎ እናቀርባለን።
ገበሬዎች ከዚህ በፊት ከሚከፍሉን ግብር ሶስትና አራት እጅ ጨምሯል የማዳበሪያ ዋጋ በመናሩ ይህንንም አቤቱታቸውን ለከፊቾ ሼኪቾ ዞን ም/ቤት ያቀረቡትን ወደ ሁለት መቶ ያህል ገበሬዎች ታድነው ገሚሱ ቦንጋ ከተማ እስር ቤት ገሚሱ ደግሞ ማሻ ከተማ እስር ቤት ገብተው (ያለምንም ፍ/ቤት ትዕዛዝ) ታጉረዋል።
ከዚህም በተጨማሪ በሲዳማ ዞን በሃገረ ሰላም ወረዳ ልዩ ስሙ ጨጢቻ ከሚባልበት ቀበሌ ገ/ማህበር ነሐሴ ወር 1988 ዓ.ም ጀምሮ ቁጥራቸው ወደ 700 የሚሆኑ ህፃናት፣ ወጣቶች፣ ጐልማሶችና ሽማግሌዎች ገበሬዎችን ያለአንዳች ጥፋት ያለምንም ፍርድ ቤት ትዕዛዝ የመንግሥት ታጣቂዎችና ካድሬዎች ሄደው ከቀያቸው በማፈስ ከአካባቢያቸው ራቅ ወዳለበት ወረዳ በመውሰድ አስረዋቸው እስካሁን ድረስ በአለታ ወንዶ ወረዳ ፖሊስ ጣቢያ በአዋሳ ወረዳ ፖሊስ ጣቢያና ወህኒ ቤት በብላቴ ብሔራዊ ውትድርና ማሠልጠኛ ግቢ ውስጥና በሌሎች ቦታዎች ዘመድ አዝማድ ሊያገኛቸውና ስንቅ ለማቀበል በማይችልበት ቦታ ታፍነው ታስረው ይገኛሉ።
በአዋሳ ከተማ ፖሊስ ጣቢያ ውስጥ ከታሰሩት 7 የሚያህሉ በረሃብና በበሽታ በመሞታቸው ማታ በሌሊት ተወስደው አስክሬናቸው በውል በማይታወቅበት ቦታ ተቀብሯል።
ብላቴ ብሔራዊ ውትድርና ማዕከል ውስት ከታሰሩ መሃል ወደ 15 የሚሆኑትን ደግሞ በድንገት በአካባቢ ሲፀዳዱ የተቀበረ ፈንጂ ፈንድቶ ሕይወታቸው አልፍዋል።
ገሚሱን ወባና ረሃብ ፈጅቷቸዋል።
ከነዚህ 700 ከሚያህሉት ገበሬዎች ውስጥ ዕድሜያቸው 12 የሚደርሱ ሕፃናትም አሉበት።
ዕድሜያቸው 90 ዓመት የሚደርሱ አዛውንቶች ቄሶችና ሼኮችም አሉበት።
እነዚህም ምስኪን ገበሬዎችን በማሰርና በማሰቃየት እጃቸው አለበት የሚባሉ ባለሥልጣናት የሚከተሉት ናቸው፦
1ኛ/ አቶ አባተ ኪሾ የክልሉ ርዕሰ መስተዳድር
2ኛ/ አቶ ዋቀዩ ደመሳ የሲዳማ ዞን ም/ቤት ሊቀመንበር የነበሩና አሁን የሸበዲኖ ወረዳ አስተዳዳሪ
3ኛ/ አቶ ሳሙኤል ሼባ የሲዳማ ዞን ፖሊስ ኮሚሽነር የነበሩና አሁን የሲዳማ ዞን ም/ቤት ም/ሊቀመንበር በዋናነት        ሚና የተጫወቱ አዛዥ አሳፋኞች ሲሆኑ
4ኛ/ የመቶ አለቃ መሰለ (የሸበዲኖ ወረዳ የፖሊስ አዛዥ)
5ኛ/ አቶ ጌታሁን (የሃገረ ሰላም ወረዳ አስተዳዳሪ)
6ኛ/ ወ/ር አስፋው አማቼ በሲዳማ ዞን ፖሊስ ደግሞ አፋኝ ጓዶች አሉበት
በተጨማሪ በሲዳማ ዞን የቡና አምራች በሆኑት አምስት ወረዳዎች (በንሳ፣ ዳራ፣ አለታ ወንዶ፣ ዳሌና ሸበዲኖ) ውስጥ ቁጥራቸው 462 የሚሆኑትን አርሶ አደር ገበሬዎች ባለሥልጣናት ያለበቂ ምክንያት ያለ ፍ/ቤት ትዕዛዝ አስረዋቸው አንገላትተዋቸዋል።
እነዚህ ገበሬዎች ታፍሰው በአለታ ወንዶ ወረዳ ጨዋት በሚባል ቀበሌ ውስጥ ባለው ጐልማሶች ማሰልጠኛ ግቢ ታስረው ወላጆቻቸውና ጠያቂ ዘመዶቻቸው እንዳያገኟቸው ታፍነው በመታጐራቸው ለረሃብ ለበሽታና ለሕይወት ህልፈት የተዳረጉ ብዙዎች ናቸው።
ገበሬዎቹ እንዲታሰሩና በድርጊቱ ድራማ የተጫወቱ ተዋናዮች የሚከተሉት ናቸው፦
1ኛ/ አቶ አባተ ኪሾ (የክልሉ ር/መስተዳድር)
2ኛ/ አቶ ሳሙኤል ሼባ (የሲዳማ ዞን የፖሊስ ኮሚሽነት የነበሩና የአሁኑ የሲዳማ ዞን ም/ሊቀመንበር)
3ኛ/ አቶ በቀለ ቡላዶ (የሲዳማ ዞን የልማ ማህበር ሊ/መንበርና የሲዳማ ድርጅት ማዕከላዊ ኮሚቴ አባል የወንዶ        ኩባንያ ሥ/አስኪያጅ)
ለእስራቱ መንስኤ ነው ተብሎ የሚገመተው የአንድ ሚሊዮን ብር የልማት ባንክ ዕዳ ሲሆን ባንኩ ለታጠበ ቡና ስራ ጉዳይ ለአስራ አራት አገልግሎት ህብረት ስራ ማህበር ያበደረው ገንዘብ ነው።
ገንዘቡን የፈጁት ከወረዳ ጀምሮ እስከ ክልል ም/ቤቶች ድረስ ያሉት ባለሥልጣናትና የአገልግሎት ህብረት ሥራ ማህበር ኮሚቴ አመራር አባላት ናቸው እንጂ ተራ ገበሬዎች አልነበሩም።
ይባስ እንደዚህ 462 ገበሬዎች የባለሥልጣናትን ጉድ አውጥተው በመናገራቸው ነው ይህ ፅዋ የደረሰባቸው።
ከፊያሜታ መጋቢት 2 ቀን 1990
መካነ ኢየሱስ ቤተክርስቲያን ሴት ቄሶችን ልትሾም ነው
እንደሌላው የሥራ ኃላፊነት ሁሉ ሴቶች በቤተክርስቲያን ውስጥ ክህነት አግኝተው በቅስና አገልግሎት ሊሳተፉ ይገባል የሚለው አስተያየት በአለም አብያተ ክርስቲያናት ምክር ቤት ውስጥ ተቀባይነት እያገኘ መምጣቱን ቄስ ያደሳ ዱባ ገለጹ።
ቄስ ያደሳ ዱባ የኢትዮጵያ ወንጌላዊት ቤተክርስቲያን መካነ ኢየሱስ ፕሬዚዱንት የዓለም ክርስቲያናት ምክር ቤት- አባል እና የመላው አፍሪካ አብያተ ክርስቲያናት ም/ፕሬዚዱንት ይህን የገለጹት ከፊያሜታ ጋዜጣ ጋር ባደረጉት ቃለ ምልልስ ነው።
ጌታችን ኢየሱስ ክርስቶስ ወደዚህ ዓለም መጥቶ በነበረ ጊዜ ሴቶችና ሕፃናትን በማቅረብ የተለያየ ምሳሌዎችን እየመሰለ እንዱስተማረ ሁሉ በጌታችን መሰቀልና መቀበር ሥፍራ እስከመጨረሻው ድረስ ሲከተሉ ከነበሩት መካከል ሴቶች እንደሆኑ መጽሐፍ ቅዱስ ስለሚናገር ሴቶች በቤተክርስቲያን ውስጥ የተለየ ክብር እንዱላቸው ቄስ ያደሳ ዱባ ገልጸዋል።
የሴቶች ቅስናን አስመልክቶ በዓለም አብያተ ክርስቲያናት ምክር ቤት በኩል ከፍተኛ ክርክርን ያነሳ ቢሆንም አብዛኛዎቹ አብያተ ክርስቲያናት ለሴቶቻቸው ክህነት ሰጥተው ያቀሰሱ ሲሆን የአፍሪካ አብያተ ክርስቲያናትም ይህን ተቀብለው ተግባራዊ ያደረጉ እንዱሉና የኢትዮጵያ ወንጌላዊት ቤተክርስቲያን መካነ ኢየሱስ በጉዱዩ እየተነጋገረች መሆኗን የቤተክርስቲያኗ ፕሬዚዱንት ገልጸዋል።
በሐዋርያት ሕግ የማይታወቀው የሴቶች ቅስና በዘመናችን ይደረግ የሚባለው አግባብነት አለው ወይ?
ተብሎ ከጋዜጣው ለቀረበላቸው ጥያቄ መልስ የሰጡት ቄስ ያደሳ «ቀደም ሲል የወጡት ሕጐች በወንዶች የወጡ ስለሆነ ተቀባይነት እንደሌለውና ወንዶች ንጹሐን ሴቶች ደግሞ ርኩሳን ብለን እንድንፈርድ ማን መብት ሰጥቶናል» በማለት መልሰዋል።
የዓለም አብያተ ክርስቲያናት ምክር ቤት ግብረ ሰዶማውያንን ከሚያራምዱ ክፍሎች ጋር አብሮ መሥራቱን እንዴት ይመለከቱታል ድርጊቱ ከክርስቲያናዊ ሥነምግባር አንፃር የሚደገፍ ነው ወይ?
ተብሎ ለቀረበላቸው ጥያቄ እንደመለሱትም የዓለም አብያተ ክርስቲያናት ምክር ቤት ሰዶማውያን በቤተክርስቲያን ውስጥ አገልግሎት ከመስጠት ታቅበው ነገር ግን እንደማንኛውም ምዕመን ሁሉ ወደ ቤተክርስቲያን ሊሄዱእንደሚችሉ እውቅና ከመስጠቱ ውጪ ድርጊቱን ክፉኛ እንደሚቃወም ገልጸዋል።
የኢትዮጵያ ወንጌላዊት ቤተክርስቲያን መካነ ኢየሱስ የኢትዮጵያ ኦርቶዶክስ ተዋሕዶ ቤተ ከርስቲያንን ታሪክ በአሉታዊ መልክ ጽፋበታለች ለተባለው መጽሐፍ ሲመልስም «መጽሐፍ የኦርቶዶክስ ቤተክርስቲያንን ታሪክ ለማጥላላት ሳይሆን ከዚህ በፊት በመካነ ኢየሱስ ቤተክርስቲያን ደርሶ ከነበረው ታሪክ ላይ ተመስርቶ የተጻፈ መሆኑንና ታሪኩ የአሁኗን ኦርቶዶክስ ቤተክርስቲያን የማይመለከት መሆኑን መገንዘብ ያስፈልጋል» ብለዋል።
ስለሃይማኖት ድርጅቶች መብዛት፣ ሰለምዕመናን ስርቆሽና በተዛማጅ ጥያቄዎች ላይ ከጋዜጣው ለቀረበላቸው መጠይቅ መልስ የሰጡት ቄስ ያደሳ በአሁኑ ወቅት በአገራችን ውስጥ እየተስፋፋ ያለ አዲስ የሃይማኖት ድርጅቶች መብዛት በሀገሪቱ ውስጥ ችግር ሊፈጥር እንደሚችልና መንግሥት በሃይማኖት ፈቃድና አመዘጋገብ ላይ ሕጋዊ የሆነ ቁጥጥር ሊያደርግ ይገባል ብለዋል።
የኦርቶዶክስ ቤተክርስቲያን ምዕመናን በመስረቅ ስለሚካሄደው አንዱንድ ሁኔታ እንደገለጹት ደግሞ ድርጊቱ ትክክል እንዱልሆነ ገልጸው ይህን የሚያራምዱ አብያተ ክርስቲያናት ከዚህ ዓይነቱ እንቅስቃሴ መቆጠብ እንደሚገባው ጨምረው ገለጸዋል።
ቄስ ያደሳ ዱባ የኢትዮጵያ ወንጌላዊት ቤተክርስቲያን መካነ ኢየሱስ ፕሬዚዱንትና የአለም አብያተ ክርስቲያናት ምክር ቤት አባል ከፊያሜታ ጋዜጣ ጋር ያደረጉትን ቃለ ምልልስ ወደፊት እንዱመቺነቱ ለንባብ የምናበቃ መሆናችንን ከወዲሁ እንገልጻለን።
ከፊያሜታ ሰኔ 23 ቀን 1991
የፊያሜታ መልክት
ዴሞክራሲያዊ መንግሥት ዓይነተኛ መለያው ግልፅነቱ ነው
በሕዝብ የተመረጠና ለሕዝቡ አገልጋይነት የቆመ ዲሞክራሲያዊ መንግሥት በፖለቲካ በማህበራዊና በኢኮኖሚያዊ ጉዳዮች ላይ የሚፈፅማቸው ሥራዎችና የሚያስተላልፋቸው ውሳኔዎች ሁሉ ለሕዝቡ ግልፅ ማድረግ ዓይነተኛ ዓላማው ነው።
በአምባገነን መንግሥታት በኩል ይህ ባህል አይኖርም።
ሕዝብ አወቀም አላወቀም እናውቅልሃለን በማለት ሕዝቡን ሳያማክሩና ሳያሳውቁ በመሪዎች ፈቃድ ብቻ ሁሉም የአገርና የሕዝብ ጉዳዮች ተግባራዊ ይሆናሉ።
በዚህም የተነሳ አብዛኛው ሥራ ለሕዝቡ አንገብጋቢ ችግሮች ምላሽ የማይሰጥ በመሆን በአገሪቱ ላይ የባሰ ጣጣን ያስከትላል።
በዲሞክራሲያዊ መንግሥት ስርዓት አሰራር ግን ከሕዝብ ፍላጐትና ፈቃድ ውጪ የሚፈፀም ነገር አለመኖሩ ብቻ ሳይሆን በአገሪቱ ውስጥ የሚከሰቱ ጐጂም ሆኑ ጠቃሚ ጉዳዮች ሁሉ በወቅቱ ለሕዝቡ ይገለጣሉ።
የሆኑና የተፈፀሙ ጉዳዮችን በማፈን ወይም ክብደታቸውን አቅልሎ አዛብቶ ለሕዝብ መግለጥም የሕዝቡን አደራ እንደመብላት ስለሚቆጠር የሆነው ሁሉ ያለ አንዳች ማዛባት ለሕዝብ እንዲገለጥ ስርዓቱ ያስገድዳል።
ለተፈጠሩ መጥፎ ሁኔታዎች መፍትሄ የሚሆን ዘዴ መንግሥት ከሕዝብ ጋር መክሮበት እንዲገኝ ይደረጋል።
ከዚህ ውጪ ሕዝብ በራሱ ጉዳዮች ላይ ተሳታፊ እንዳይሆን በአመራሩ ብቻ የሚፈፀመውን በፀጋ እንዲቀበል የሚያስገድድ አካሄድ የለውም።
አለመታደል ሆኖ በአፍሪካ የሚታየው አሰራር ዲሞክራሲን ለስሙ ያህል የተቀበለ እንጂ የዲሞክራሲን የመጀመሪያ ምዕራፍ የሆነውን የሰብአዊ መብቶች ያከበረ አይደለም።
ሕዝቡ በዲሞክራሲያዊ ባህል መሰረት መሪዎቹን መረጠ ሲባል መሰማቱ የተለመደ ይሁን እንጂ በዲሞክራሲያዊ መንገድ የተመረጡት የአመራር አካላት ዲሞክራቶች አለመሆናቸው ወዲያው በተግባራቸው ይታያል።
በአመራር ላይ የተቀመጠው ቡድን በሚያደርጋቸው ነገሮች ሁሉ ለመረጠው ሕዝብ ግለፅ አይደለም።
በአፍሪካ የአመራር አካላት ስልጣን እንደጨበጡ በሕዝቡ ገንዘብ የራሳቸውንና የወገኖቻቸውን የወደፊት ኑሮ ስለሚያመቻቹበት ሕዝቡን ለከፋ ድህነት ከመዳረግ አልፈው ኑሮውን የሲኦል እያደረጉበት ነው።
አንዳንድ ለየሃገሪቱ ችግሮች መንሰኤ የሆኑ ጉዳዮች በነፃው ፕሬስ ለሕዝቡ ሲጠቁሙ መንግሥታቱ አስከፊ እርምጃዎችን በጋዜጠኞች ላይ የመውሰድ የዳበረ ባህል አላቸው።
ሆኖም ውሎ ሳያድርና ጋዜጠኞች የተኮነኑበት ወንጀል ራሱ ፈንድቶ በየጊዜው በየአገሪቱ መንግሥታቱን ሲያጋልጥ ይታያል።
በኢትዮጵያ ያለው ሁኔታ በብዙ መልኩ ከበርካታዎች የአፍሪካ አገሮች የተሻለ ነው።
ሆኖም ከብዙዎቹ ጉድለቶች አንዱ መንግሥት ግልጥነት የማይታይበት መሆኑ በዋናነት የሚታይ ነው።
በበርካታ አገራዊ ጉዳዮች ላይ የሚከሰቱ ሁኔታዎችን መንግሥት ከሕዝቡ አፍኖ እንዳይሰማ ሲያደርግ ወይም በተዛባ መልኩ በመንግሥት መገናኛ ብዙሃን እንዲገለጥ ሲያደርግ ብዙም ሳይቆይ እውነተኛው ሁኔታ ከውጪ የመገናኛ አውታሮች በዝርዝር ይገለጥና ይሰማዋል።
ይህ ግልጥነት የተነፈገው አሰራር እያደገ መሄድ ሕዝቡ በመንግሥት ላይ እምነት እንዲያጣ እያደረገ ነው።
በቅርቡ የኤርትራ መንግሥትና የሻዕቢያ መሪዎች በኢትዮጵያ ላይ ወረራ ከመፈፀማቸው በፊት የኢትዮጵያን ምድር ከኢትዮጵያዊው በበለጠ እንዲያዙባት ተደርጐ የነበረ መሆኑ የቅርብ ጊዜ ትዝታ ነው።
የድንበሩ ግጭት ከተከሰተ በኋላ የሻዕቢያ መንግሥት ህብዕ የሆነ ፀረ ኢትዮጵያ ድርጅት ኢትዮጵያ ውስጥ ዘርግቶ የስለላ የመረጃና የገንዘብ መሰብሰብ ተግባር ሲፈፀም እንደቆየ እንደ አዲስ ተገለጠ።
ሆኖም ይህ ድርጅት በረጅም ጊዜ ተዋቅሮ ሲሰራ መንግሥት አያውቀውም ነበር ማለት አይቻልም የሚል እምነት በሕዝብ ዘንድ አሳድሯል።
ከዚህም በቀር የሻዕቢያ ወረራ ተፈፅሞ በውጪም በግቢም ያሉ ኢትዮጵያዊያን ተቃዋሚዎች ጭምር ወራሪውን ጠላት ድባቅ ለመምታት ከመንግሥት ጐን መቆማቸውን ሲያረጋግጡ በወደፊቱ የኢትዮጵያ ሁኔታ ላይ አብሮ በጋራ ለመስራት እንዲቻል የእርቅ ሁኔታ ሲጠይቁ በአመራር አካላቱ የሚሰነዘረው ምላሽ እነዚህ ወገኖች ኢትዮጵያዊያን እንዳይደሉ በአገራቸው ጉዳይ የማያገባቸው ጠላቶች ተደርገው እንደሆነ ሲሰማ የመንግሥታችንን ዲሞክራሲያዊነት ጥያቄ ውስጥ ያካተተው ሆኗል።
አጠያያቂነቱ በዚህ ብቻ የሚያበቃም ሳይሆን የዲሞክራሲን ፈለግ ተከትለን እየተጓዝን ነው እይተባለ የሚነገርው ሕዝብ አሁን የሚታየውን የመንግሥት ሹሞችእምቢተኝነት ሲሰማ ወዴት እየሄድን ነው የሚለ ውዥንብር ውስጥ እየከተተው ነው።
በቅርቡ በደቡብ ሕዝቦች ክልል በጌዲዮና በጉዲቱ ብሔረሰቦች መካከል የተከሰተው ግጭትና የደረሰው አስከፊ እልቂትና መፈናቀል በወቅቱ ለሕዝብ አለመገለጡ ሌላው ግልፅነት የጐደለው አጠያያቂ ጉዳይ ሆኗል።
ከከረመ በኋላም የተሰጠው መግለጫ የተዛባና ዋናውን መንሰኤ አለባብሶ ነፃውን ፕሬስ በመወንጀል ላይ ያነጣጠረ መሆኑ የባሰ ግልፅ አለመሆኑን የሚያሳይ ሆኗል።
ከዚህ በላይ ለማሳየት የሞከርነው በመንግሥትና በሕዝብ መካከል ድብብቆሽ ሳይኖር መንግሥት የሆነውን እውነተኛ ነገር ለሕዝብ መግለጥ እንዳለበት ለመጠቆምና በሕዝብም ዘንድም እምነት ማዳበር የሚችለው ይህን ባህል ማዳበር ሲችል ብቻ መሆኑን ለማሳሰብ ነው።
ስለዚህ መንግሥት አራምዳለሁ የሚለው ዲሞክራሲያዊ ስርዓት በእርግጥም ዲሞክራሲያዊ እንደሆኑ ለሕዝቡ ለማረጋገጥ በመጀመሪያ በሙሉ ልቡ ለሕዝቡ ግልፅ መሆን ይኖርበታል እንላለን።
ከፊያሜታ ዓውደ ሰንበት ጳጉሜ 1 ቀን 1990
የሥራ አስኪያጁ ሹመት ውዝግብ ፈጠረ!
ባለፈው ሳምንት የአዲስ አበባ ሀገረ ስብከት ሥራ አስኪያጅ በመሆን በተሾሙት መ/ገ/አባ ኃ/ማርያም ምክንያት በአባ ጳውሎስ ከቤተሰቦቻቸው መለያየት ከፍተኛ ውዝግብ ተፈጥሮ እንደነበር ተነገረ።
በእጩ ኤጲስ ቆጶስነት ምክንያት ሥራ አስኪያጅነቱን በለቀቁትና በአሁኑ ሰዓት ግን ከሁለቱም ሳይሆኑ ለመኪና አደጋ ተጋልጠው በሚገኙት አባ ገ/ሚካኤል በየነ እግር እንዲተኩ በፓትርያርኩ ፈቃድ የሥራ አስኪ ያጅነቱ ሥልጣን የተሰጣቸው፣ የቀድሞ የአራዳ ጊዮርጊስ ቤተ ክርስቲያን አስተዳዳሪ የነበሩት መ/ገ/አባ ኃ/ማርያም፣ የአባ ጳውሎስን ፈቃድ ለመሙላት ሲሉ በስንት የአማላጅ ርብርብ በተሰጣቸው የሥራ አስኪያጅነት ሥራ ለመሥራት ፈቃደኛ ቢሆኑም፣ የፓትርያርኩ የእህት ልጅ አቶ ያሬድና ግብረአበሮቹ ግን የሥራ አስኪያጅነቱ ሥልጣን ለመ/ገ/አባ ኃ/ማርያም መሰጠት እንደሌለበት ብዙ መከላከልና የማክሸፍ ጥረት አድርገውባቸው እንደነበር ከቤተ ክህነቱ አካባቢ የደረሰን ዜና ጠቁሟል።
እንደ ዜናው አገላለፅ ከሆነ፣ ምንም እንኳ ፓትርያርኩ የእህት ልጅ ልዩ ፀሐፊያቸው (አቶ ያሬድ) ጋር ከፍተኛ ትግል ፈጥረው አዲሱ የፓትርያርኩ ወዳጅ መ/ገ/አባ ኃ/ማርያም እንዲሾሙ ቢያደርጓቸውም፣ አዲሱን ሥራ አስኪያጅ ጣብቂያ ውስጥ የሚከቷቸው የተለያዩ፣ የማይጣጣሙ ሶስት ነገሮች በፊታቸው ተደቅነውባቸዋል።
እነርሱም፣ ወይ አባ ጳውሎስን ማስደሰትና እሳቸው እንደሚሉት መሆን፣ ወይ የአቶ ያሬድን ፈቃድ መፈፀም፣ ወይ ደግሞ እንደበፊተኛው ሥራ አስኪያጅ ሁሉም ጋር ተመሳስለው መኖር ናቸው።
እንደ ሁሉም ፈቃድ መኖር ደግሞ የማይቻል ነው።
አንድ ባሪያ ለሁለት ጌቶች መገዛት አይቻልምና።
ይህንን አስቀድመው የተገነዘቡት አቶ ያሬድ ግን መሾም እንደሌለባቸው ተዋድቀው ነበር፣ አልተሳካላቸውም።
የአዲሱ ሥራ አስኪያጅ መ/ገ/አባ ኃ/ማርያም አቶ ያሬድ ከበደው እና የሀገረ ስብከቱ ፀሐፊ ዮሐንስ ዋለ ጋር ተስማምቶ የመሥራት ነገር የመነመነ እንደሚሆን ካሁኑ የብዙዎቹ የቤተ ክህነት ሠራተኞች ሥጋት ሆኗል።
እንደ ቤተ ክህነቱ ሠራተኞች አባባል፣ አባ ኃ/ማርያም አቶ ያሬድ ጋር እና ዮሐንስ ዋለ ጋር በሥራ ሂደት እንደማይጣጣሙ የሰጉት እኒህ ሠራተኞች ምክንያቱን ሲገልፁ፣ አባ ኃ/ማርያም እስካሁን የሚታሙት የፓትርያርኩ ቀኝ እጅ እንደሆኑ እንጂ፣ በምዝበራ ደረጃ በየትኛውም ቦታ ሲሰሩ ይህን ዘረፉ ተብለው የማይታሙ፣ የማይታሰቡ ናቸው።
እንደሌሎቹ አለቆችም ገፀ በረከት መቀበልም ሆነ መስጠት አይቃጣቸውም።
አሁን በሥራ ከተጣመሯቸው ሰዎች ጋር ደግሞ አብሮ መዝረፍ ካልቻሉ በዚህ ሥልጣናቸው መሰንበት አይችሉም ብለዋል።
ይህ በእንዲህ እንዳለ በመላከ ገነት አባ ማርያም እጩነቱን አልፈልግም ባይነት አግባብነት ያለው ሲሉ፣ ከሲኖዶሱ አባላት ጀምሮ ብዙዎች አድናቆትን እየቸሩ ሲሆን፣ በዚህ አቋማቸው እንዲቀጥሉ አበረታቷቸው የሚሉ፣ ስማቸው እንዲገለፅ ያልፈለጉ የቤተ ክርስቲያን አባቶችም እንዳሉ ተገልጿል።
አዲሱ ሥራ አስኪያጅ ከጐናቸው እንዳይርቁ የሚፈልጉት አባ ጳውሎስ ከተደበቁበት ድረስ በእግር በመኪና አፈላልገው የሥራ አስኪያ ጅነቱን ሥልጣን እንዲቀበሉ የሙጥኝ ቢሉም፣ ከእህታቸው ልጅ አቶ ያሬድና ዮሐንስ ዋለ ጋር በአንድነት ይሰራሉ ማለት ዘበት ነው።
ወይም መ/ገ/አባ ኃ/ማርያም የእስካሁን በፊቱን አቋማቸውን ቀይረው እንደበፊቱ ሥራ አስኪያጅ ሊሆኑ ካልሆነ በስተቀር፣ ሲሉ ታዛቢዎቹ አበክረው ይናገራሉ።
ከፊያሜታ ሚያዝያ 21 ቀን 1990
በጋምቤላ ሽብርና የእርስ በርስ ግጭት ያነሳሱ አምስት ግለሰቦች በጽኑ እስራት እንዲቀጡ ተወሰነ
በጋምቤላ ክልል ሽብርና የእርስ በርስ ግጭት ባነሳሱ አምስት ግለሰቦች ላይ የፌዴራሉ ከፍተኛ ፍርድ ቤት ተዘዋዋሪ ችሎት ከአንድ እስከ 14 ዓመት የሚደርስ ጽኑ እስራት ወሰነ።
ፍርድ ቤቱ በጋምቤላ ከተማ ከትናንት በስቲያ ባስቻለው ተዘዋዋሪ ችሎት አሞድ ኡቦንግ፣ ኡኪክ አቡላ፣ ኡቦን አዋለ፣ከበደ ኡኬሎና ኡመድ ኡቶው ላይ የጥፋተኝነት ውሳኔውን የሰጠው በክልሉ ሽብር ፣ ብጥብጥና የእርስ በርስ ግጭት ማነሳሳታቸው በዓቃቤ ህግ ማስረጃ በማረጋገጡ ነው።
በጋምቤላ ሽብርና የእርስ በርስ ግጭት ያነሳሱ አምስት ግለሰቦች በጽኑ እስራት እንዲቀጡ ተወሰነ በተለይ ኡቦን አዋለ፣ ኡሞድ ኡቦንግና ኡኮክ አቡላ የተባሉት ተከሳሾች በባህልና በኃይማኖት አንድ የሆነውን የኑዌር ብሔረሰብ በሞላ ለማጥፋት በማቀድ በሐምሌ ወር 1994 ከጋምቤላ ከተማ ወደ ፉኚዶ በመኪና ይጓዙ የነበሩትን 28 የብሔረሰቡ ተወላጆችና የደቡብ ሱዳን ስደተኞች ከጠዋቱ አራት ሰዓት ላይ አልዌር ፍተሻ ጣቢያ ሲደርሱ ከሌሎች ተሳፋሪዎች መካከል ለይተው በማውረድ አስረው ማቆየታቸውን ተዘዋዋሪ ችሎቱ ከዓቃቤ ህግ ማስረጃ አረጋግጧል።
ግለሰቦቹ ሰዎችን አስረው ካቆዩአቸው በኋላ ከፍተሻ ጣቢያው 11 ኪሎ ሜትር ርቀት ላይ ወደሚገኘው ጫካ በመውሰድ በጥይት ደብድበውና በገጀራ ጨፍጭፈው መግደላቸውን ተዘዋዋሪ ችሎቱ በሰውና በጽሑፍ ማስረጃ አረጋግጧል።
በተለይ ከተከሳሾቹ መካከል ኡቦን አዋሳ ፖሊስ በመሆኑ ሰዎቹን ከጉዳት መከላከል ሲገባው ወንጀሉን ፈጽሞ በመገኘቱ ቅጣቱን በማክበድ እጅ ከፍንጅ ከተያዘበት ጊዜ ጀምሮ በሚታሰብ በ14 ዓመት ጣቢያና በጋምቤላ ከተማ ዙሪያ ዜሮ አንድ ቀበሌ ምርጫ ጣቢያ ውስጥ እንደሚካሄድ አቶ ኦቻን አስረድተዋል።
ከአዲስ ዘመን መጋቢት 24 ቀን 1997
የተመድ የስደተኞች ከፍተኛ ኮሚሽን ኮሚሽነር አዲስ አበባ ገቡ
በተባበሩት መንግሥታት የስደተኞች ኮሚሽን ኮሚሽነር ሚስተር ሩድ ሉበርስ ለአራት ቀናት ጉብኝት ትናትን አዲስ አበባ ገቡ።
ኮሚሽነሩ በቆይታቸው ከኢትዮጵያ ከፍተኛ ባለሥልጣናት፣ ከዶ/ር ሳሊም አህመድ ሳሊምና ከዓለም አቀፍ እርዳታ ለጋሽ ድርጅቶች ጋር ተገናኝተው በአካባቢው ስለሚገኙ ስደተኞች ጥበቃና ድጋፍ እንደሚወያዩ ይጠበቃል።
ሚስተር ሩድ በቆይታቸው የስደተኞችን ካምፕ የሚጐበኙ መሆኑም ታውቋል።
በሌላም በኩል የተባበሩት መንግሥታት ድርጅት የስደተኞች ከፍተኛ ኮሚሽነር ትናንት ባሰራጨው ጋዜጣዊ መልዕክት እንዳስታወቀው በምሥራቅ ኢትዮጵያ በሚገኙ ስምንት ጣቢያዎች ውስጥ 121 ሺህ ሶማሌያውያን፣ በምዕራብ ኢትዮጵያ ባሉ አምስት ጣቢያዎች 72ሺህ ሱዳናውያን፣ በሽራሮ አካባቢ 3ሺህ 276 ኤርትራውያን እንዲሁም በከተማ የሚገኙ 450 የተለያዩ አገሮች ዜግነት ያላቸው ስደተኞች በድርጅቱ በኢትዮጵያ መንግሥት ክብካቤ በማግኘት ላይ ናቸው።
ከአሥር ዓመታት በፊት በኢትዮጵያ የነበሩት ስደተኞች ቁጥር 1 ሚሊዮን እንደነበርና ከዚያ ወዲህ ቁጥሩ በከፍተኛ መጤን ቀንሶ 198ሺ መድረሱን ድርጅቱ አመልክቶ ባለፈው አሥርተ ዓመታት ውስጥ 1 ሚልዮን ያህል ኢትዮጵያውያን ስደተኞችም ወደአገራቸው መመለሳቸውን አስታውቋል።
ከአዲስ ዘመን ሚያዝያ 2 ቀን 1993
የፍትህ ሚኒስትሩ ባቀረቡት የይታገድልኝ ጥያቄ ለ15 ቀናት ከእስር ቤት ተለቀቁ
የፌዴራል መጀመሪያ ደረጃ ፍ/ቤት ሦስተኛ ፍትሐብሔር ችሎት የፍትሕ ሚኒስትሩ አቶ ወረደወልድ ወልዴ በማረፊያ ቤት እንዲቆዩ የሰጠውን ትዕዛዝ ተከሳሹ ባቀረቡት የይታገድልኝ ጥያቄ መሰረት ለ15 ቀናት ጊዜ ተሰጥቷቸው ከእስር መለቀቃቸውን የፍርድ ቤቱ ፕሬዝዳንት አስታወቁ።
ፕሬዝዳንቱ አቶ ደሳለኝ በርሄ ትናንት ለኢዜአ እንዳስታወቁት ፍርድ ቤቱ በአቶ ወረደወልድ ወልዴ ላይ የሰጠውን የማሰሪያ ትዕዛዝ ለ15 ቀናት እንዲቆይ ፕሬዝዳንቱ ያገዱት የፍትሐብሔር ሕጉ በሚፈቅደው መሰረት ነው።
ሚኒስትሩ የመጀመሪያ ደረጃ ፍርድ ቤት 3ኛ የፍትሐ ብሔር ችሎት እንዲታሰር የሰጠው ትዕዛዝ ተገቢ ስላልሆነና ጉዳዩም ይግባኝ ጠይቄበት በከፍተኛ ፍርድ ቤት እስኪታይ ድረስ እስራቱ ይታገድልኝ ብለው እንደጠየቋቸው ፕሬዝዳንቱ አቶ ደሳለኝ ጠቁመው የእግድ ውሳኔውም በጥያቄው መሰረት ተግባራዊ መሆኑን ገልጸዋል።
ተከሳሹ ለ15 ቀናት ከእስር እንዲለቀቁ ትዕዛዝ የተሰጠው ጉድያቸው በከፍተኛው ፍርድ ቤት እስኪታይና ሌላ ተለዋጭ ትዕዛዝ እስኪሰጥ ድረስ መሆኑን ፕሬዝዳንቱ አስታውቀዋል።
የመጀመሪያ ደረጃ ፍ/ቤቱ 3ኛ የፍትሐብሔር ችሎት በአቶ ወረደወልድ ላይ የሰጠው የአንድ ወር እስራት ውሳኔ ለከፍተኛው ፍርድ ቤት በይግባኝ ቀርቦ ከተጠና በኋላ ትዕዛዙ ትክክለኛ ሆኖ ካገኘው እስራቱ ተፈጻሚ እንደሚሆን ትዕዛዙን ከሻረው ደግሞ እስራቱንና ጥፋተኛ ናቸው በሚል ፍርድ ቤቱ ያስተላለፋቸው ትዕዛዞችና ሰነዶች በሙሉ እንደሚሻሩ ፕሬዝዳንቱ አመልክተዋል።
በተከሳሹ ላይ የፌዴራሉ መጀመሪያ ደረጃ ፍርድ ቤት 3ኛ ፍትሐብሔር ችሎት ለአንድ ወር በማረፊያ ቤት እንዲቆዩ የወሰነው ፍርድ ቤቱ የሰጠውን ትዕዛዝ ባለማክበራቸውና በችሎቱም ላይ ባለመገኘታቸው መሆኑንም አቶ ደሳለኝ ተናግረዋል።
ከአዲስ ዘመን ግንቦት 24 ቀን 1993
የኢትዮጵያ ቡና ግብ እያመረተ ነው
ባለፈው እሁድ የሊጉ 10ኛ ሳምንት ጨዋታ ሲከናወን 13 ግቦች ከመረብ አርፈዋል።
ከእነዚህ ውስጥ 10ሩ የተመዘገቡት በአዲስ አበባ ስታዲየም በተደረጉት ሶስት ጨዋታዎች ነው።
ኢትዮጵያ ቡና በአዳማ ከነማ ላይ አራት ግቦችን በማስቆጠር ቅድሚያውን ይወስዳል።
ከአዲስ አበባ ውጭ በተካሄዱ ሶስት ጨዋታዎች በእያንዳንዳቸው አንድ አንድ ግቦች ብቻ ተመዝግበዋል።
ይህም የፉክክሩን ተቀራራቢነት ያመለክታል።
በአዲስ አበባ ስታዲየም በተደረጉት ሶስት ጨዋታዎች ባንኮችና መብራት ኃይል በአቻ ውጤት ሲለያዩ ኢትዮጵያ ቡና ከእረፍት መልስ አሸናፊ የሆነባቸው አራት ጎሎች በማከታተል በተጋጣሚው ላይ የበላይነቱን አረጋግጧል።
የኢትዮጵያ ፕሪምየር ሊግ 10ኛ ሳምንት ውጤት፤ መብራት ኃይል ከጉና አንድ ለአንድ በመሆን ጨዋታውን ሲጨርሱ፣ባንኮ ከአዋሳ ጋር 2ለ2፣ ኢት.ቡና ከአዳማ ጋር 4 ለ0 ፣ቅዱስ ጊዮርጊስ ከትራንስ ጋር 1ለ0፣መድን ከወንጂ ስኳር 1ለ0፣ኒያላ ከሙገር ጋር 1ለ0፣ ምድር ባቡር ከአርባ ምንጭ ጨርቃ ጨርቅ ጋር 1ለ0 በመሆን የአስረኛውን ሳምንት ጨዋታዎች አጠናቀዋል።
የ11ኛው ሳምንት ቀጣይ ውድድር በተያዘለት ፕሮግራም መሠረት የሚካሄድ ሲሆን፤ ዛሬ እዚህ አዲስ አበባ ላይ በ10 ሰዓት መድን ከሙገር፣ በ12 ሰዓት ቅዱስ ጊዮርጊስ ከአዋሳ ከነማ የሚጋጠሙ ሲሆን፤ አርባምንጭ ላይ አርባምንጭ ጨርቃ ጨርቅ ከአዳማ ከነማ፣ መቀሌ ላይ ትራንስ ኢትዮጵያ ከኒያላ ይጫውታሉ።
ውድድሩ በነገው ዕለትም ቀጥሎ አዲስ አበባ ላይ ኢትዮጵያ ቡና ከጉና፤ መብራት ኃይል ከባንኮች ሲጫወቱ ወንጂ ላይ ወንጂ ስኳር ከምድር ባቡር ይጫወታሉ።
ከኢትዮስፖርት ጥር 1 ቀን 1994
የአውሮፓ ፓርላማ በኢትዮጵያ ጉዳይ ውሳኔ አሳለፈ
የአውሮፓ ፓርላማ የኢትዮጵያ መንግሥትና ሠራዊቱ በሕገ መንግሥቱ የሰፈረውንና ኢትዮጵያም በተሻሻለው አራተኛው የሎሜ ኮንቬንሽን ለማክበር የተቀበለቻቸውን የዜጐች ሰባዊ መብቶችንና የሕግ የበላይነትን በመጣስ የሚያካሂዱትን ሕገ - ወጥ ግድያ፣ ሰቆቃ፣ እስራትና አፈና በጥብቅ እንደሚያወግዝ ሰሞኑን ባሳለፈው ውሳኔ አስታወቀ
ፓርላማው በአገሪቱ በመካሄድ ላይ ላለው የዴሞክራሲ ሂደትና መዋቅራዊ ለውጥ ልዩ ግምት ቢሰጥም ለውጡን ተከትለው በተቋቋሙና በተደራጁ የሙያና ሕዝባዊ ማኅበራት ላይ መንግሥት እየፈጸመ ባለው ወከባና ማሳደድ የተማረሩት የኢትዮጵያ ነፃ ፕሬስ ጋዜጠኞች የኢትዮጵያ መምህራን ማኅበራትና የኢትዮጵያ ሠራተኞች ማኅበራት ኮንፌዴሬሽን የአመራር አባላት ለስደት መዳረጋቸው ያሳሰበው መሆኑን ገልጦአል።
ፓርላማው ከዚህም በተጨማሪ የኢትዮጵያ መምህራን ማኅበርና የኢሰመጉ የሥራ አስፈጻሚ ኮሚቴ አባል በነበሩት በአቶ አሰፋ ማሩ ላይ የተፈጸመው ግድያም እጅግ ዘግናኝ መሆኑን በመጥቀስ በኢትዮጵያ ያለውን ሰባዊ መብቶች ሁኔታ በተመለከተ ሰባት ነጥብ ያዘለ ውሳኔ አሳልፋል
ውሳኔዎቹም፣
1. « የአቶ አሰፋ ማሩ ግድያን በጥቅ ያወግዛል፣
2.  በመንግሥትና በመከላከያ ሠራዊቱ የሚፈጸሙትን ማናቸውንም የሰባዊ መብቶች መደፈር በጥብቅ ያወግዛል፣
3.  የአገሪቱ ባለሥልጣኖች የኢትዮጵያ ዜጐችን መሠረታዊ መብቶች በመርገጥ ከፖለቲካ ጋር በተያያዘ ሁኔታ እያካሄዱ ያሉትን በሕገ - ወጥ መንገድ ሰዎችን መሰወር፣ ሰቆቃ መፈጸም፣ እስራትና ሴቶችን አስገድዶ መድፈር በአስቸኳይ እንዲያቆሙ ጥሪ ያቀርባል።
4.  የኢትዮጵያ ባለሥልጣኖች ሃሳብን በነፃ የመግለጽ መብትን ሙሉ በሙሉ በመቀበል የዜጐችን በማኅበር የመደራጀትንና ሃሳብን የማንሸራሸር ነፃነትን እንዲያከብሩ ይጠይቃል
5.  የኢትዮጵያ መንግሥት በሕሊና እስረኝነት የያዛቸውን ሁሉንም የፖለቲካ እስረኞች በአስቸኳይ እንዲፈታና ለፍትህ አካሉም ከአድሎ ነፃና ትክክለኛ ዳኝነት እንዲሰጡ የእርምት ርምጃ እንዲወሰድ ያሳስባል
6.  የአውሮፓ ምክር ቤት፣ ኮሚሽኑና አባል አገሮች በኢትዮጵያ ያለውን የሰባዊ መብቶች አያያዝ በቅርብ እንዲከታተሉና የተሻሻለ ሁኔታ ካለም ሪፖርት እንዲያደርጉ ይጠይቃል
7.  የፓርላማው ፕሬዚዳንት ይህንኑ ውሳኔ ለምክር ቤቱ ለኮሚሽኑና ለኢትዮጽያ መንግሥት፣ ለተባበሩት መንግሥታት ድርጅት ዋና ፀሐፊና ለተባበሩት መንግሥታት የሰባዊ መብቶች ከፍተኛ ኮሚሽን በማሳወቅ ሁኔታውን እንዲያስፈጽሙ መመሪያ ሰጥቷል» የሚሉ ናቸው
የአውሮፓ ፓርላማ በኢትዮጵያ የሰባዊ መብቶች መረገጥና በዜጐች ላይ በየጊዜው የሚፈጸመው ሰቆቃ እንዲገታ እ.ኤ.አ. ጁላይ 18/1996 ተመሳሳይ ውሳኔ ማስተላለፉ ይታወሳል።
ከጦቢያ መስከረም 15 ቀን 1990
አየር ኃይል የአገሪቱን ድንበርና ህገ-መንግስት ለማስከበር ዝግጁ መሆኑን አዛዡ ገለጹ
የኢትዮጵያ አየር ኃይል የአገሪቱን ዳር ድንበርና ህገመንግሥቱን የማስከበር ኃላፊነቱን በብቃት ለመወጣት ዝግጁ ሆኖ እንደሚቀጥል የአየር ኃይሉ አዛዥ አስታወቁ።
አዛዡ ሜጀር ጄኔራአል አለምሸት ደግፌ ትናንት በደብረዘይት የአየር ኃይል ጠቅላይ መምሪያ በሚገኘነው ሀረር ሜዳ በተዘጋጀው የግንቦት ሃያ በዓልና የመአረግ ዕድገት ሥነ ሥርአት ላይ እንደገለጹት፣ የአየር ኃይሉ የሀገሪቱን ድንበርና ህገመንግቱን ለማስከበር ቃል ኪዳኑን በማደስ ህዝባዊ አደራውን በብቃት ይወጣል።
በአገሪቱ እየተጠናከረ ያለው ሰላማዊና ዴሞክርሲያዊ የፖለቲካ ሂደት የአያሌ የእውነተኛ የህዝብ ልጆች አኩሪ መስዋዕትነት ውጤት መሆኑን አዛዡ ጠቁመው፤ ከዚህ አንፃር የዘንድሮ የግንቦት 20 የድል በዓል ልዩ ትርጉም እንዳለው አስታውቀዋል።
በአገሪቱ ለ3ኛ ጊዜ የተደረገው ምርጫ ህዝቡ በዴሞክርሲያዊ መብት ተጠቅሞ ያካሄደው መሆኑን ሜጀር ጄኔራል አለምሸት አስታውሰው፤ ሠራዊቱ በህገመንግሥቱ ዙሪያ ተሰልፎ ለሕዝብ ውሳኔና ለተጀመረው ዴሞክራሲያዊ ባህል መረጋገጥ የሚፈለግበትን ለመወጣት ዝግጁ መሆኑን አረጋግጠዋል።
መላው የአየር ኃይል አባላትም ሕዝብ የተረጋጋና የሰከነ ህይወት እንዲኖረውና የብሄር ብሄረሰቦች መብት እንዲሁም የአገር አንድነትና ዳር ድንበር በአስተማማኝ ሁኔታ ተከብሮ እንዲቀጥል ህገመንግሥቱን መሠረት በማድረግ ተልዕኮአቸውን በብቃት እንዲወጡ አዛዡ አሳስበዋል።
ከመቶ አለቃ እስከ ሻምበል የማዕረግ እድገት ከተሰጣቸው መኮንኖች መካከል ሻለቃ ያደታ አመንቴና ሻምበል ዓሊ ተገነ በሰጡት አስተያየት፣ የሀገሪቱ ድንበር እንዲከበርና ህዝቦች በድምፅ ያፀደቁት ህገመንግስት ያለአንዳች እንቅፋት ተግባራዊ እንዲሆን ከሌሎች የሠራዊቱ አባላት ጋር በቁርጠኝነት እንደሚንቀሳቀሱ አስታውቀዋል።
እንዲሁም ያገኙት የማዕረግ እድገት የሀገሪቱን ድንበርና ህገመንግሥቱን በማስከበር ህዝቡን በታማኝነትና በጀግንነት ለማገልገል እያደረጉት ያለውን ህዝባዊ ተልዕኮ በብቃት እንዲወጡ ከፍተኛ የሞራል ግንባታ እንደሚሆናቸው ገልጸዋል።
የማዕረግ እድገቱን ሜጀር ጄኔራል አለምሽት ደግፌ የሰጡ ሲሆን፤ በሥነ ሥርዓቱ ላይ የአየር ኃይሉ ከፍተኛ መኮንኖች ተገኝተዋል።
በወቅቱም ለግንቦት 20 ድል ሰማዕታት የህሊና ፀሎት ተደርጓል።
ከአዲስ ዘመን ግንቦት 26 ቀን 1997
የፊያሜታ መልዕክት
አንቺው ታመጪው፣ አንቺ ታሮጪው!
የዛሬ ሁለት ዓመት ግድም አንድ ውዝግብ ተነስቶ ነበር።
አለም አቀፍ የገንዘብ ድርጅት IMF የኤርትራና የኢትዮጵያን የኢኮኖሚ ልዑካን በአንድ ጠረጴዛ ዙሪያ አስቀምጦ ውይይት ጀመረ።
የውይይቱ መሰረተ ሃሳብ ሁለቱም አገሮች ተመሳሳይ የኢኮኖሚ ፖሊሲ እንዲከተሉ፤ ይህ ካልሆነ ደግሞ በአንድ አይነት ብር መጠቀም አቁመው የየራሳቸውን ገንዘብ እንዲያትሙ ሃሳብ ቀረበ።
በወቅቱ ኤርትራ የማክሮ ኢኮኖሚን፣ ኢትዮጵያ ደግሞ የማይክሮ ኢኮኖሚ ፖሊሲ ይከተሉ ነበር።
ሁለቱም ወገኖች ይህን የኢኮኖሚ መስመራቸውን ለመለወጥ አልፈለጉም፤ ወይም ለመለወጥ አልተስማሙም።
በአንፃሩ ሌላኛውን የ IMF አማራጭ ለመከተል ተገደዱ።
ሁለተኛው አማራጭ ሁለቱም በአንድ አይነት የኢትዮጵያ ብር መጠቀም አቁመው... የየራሳቸውን ገንዘብ እንዲያትሙ ተስማሙ።
በዚህም መሰረት በ1989 ዓ.ም በ IMF ትዕዛዝ የየራሳቸውን ገንዘብ አትመው አሰራጩ።
ይህ ገንዘብ ከታተመ በኋላ ሌላ መዘዝ ይዞ መጣ።
በኤርትራ ላይ ከፍተኛ የሆነ የኢኮኖሚ ድቀት ሊደርስ ሆነ።
የትግራይና የኤርትራ ድንበሮች ላይም ውጥረት ነገሰ።
አዲስ በታተመው የኢትዮጵያ ገንዘብ ላይም ባድመን ያካተተ ካርታ አብሮ ታየ።
በኤርትራ ላይ ሊመጣ የሚችለው የኢኮኖሚ መዘዝ ወደ ጦርነት ተሸጋገረ።
ብሩ ታትሞ ወራት ሳይቆይ በ IMF ምክንያት በባድመ ሳቢያ ጦርነቱ ፈነዱ።
አሁን ደግሞ IMF ሁለቱም አገሮች ማሳሰቢያ ሰጥቷል።
ጦርነቱን ካላቆሙ ምንም አይነት እርዱታ እንደማይሰጥ ዝቷል።
የጦርነቱ አንዱ ቆስቋሽ IMF ነበር።
ዛሬ በበኩሉ «ጦርነቱ ይቁም!» የሚል ትዕዛዝ ሰጥቷል።
እነዚህ ሰዎች በ21ኛው ክ/ዘመን ዋዜማ ላይ የኢኮኖሚ ቅኝ ተገዥዎች በመሆናቸው ትዕዛዙን መቀበላቸው አይቀርም።
በኛ በኩል ግን IMF የተባለውን ዘመነኛ ቅኝ ገዢ... «አንቺው ታመጪው...» ብለን ብንተርትበትስ?
ከፊያሜታ መስከረም 4 ቀን 1992
የአቶ ስዬ አብርሃ በዋስ የመፈታት ውሳኔ ተግባራዊ ያልሆነበትን ምክንያት ፖሊስ እንዲያቀርብ ታዘዘ
የፌዴራሉ የመጀመሪያ ደረጃ ፍ/ቤት በሙስና ወንጀል ተጠርጥረው በቁጥጥር ስር የዋሉት አቶ ስዬ አብርሃ በዋስ እንዲፈቱ የወሰነው ውሳኔ ተግባራዊ ያልሆነበትን ምክንያት ፖሊስ ይዞ እንዲያቀርብ ትናንት የዋለው ችሎት ተለዋጭ ቀጠሮ ሰጠ።
ፍርድ ቤቱ በሙስና ወንጀል የተጠረጠሩ ሰዎች የዋስትና መብት እንደማይኖራቸው ከተደነገገው አዋጅ በፊት ሰኔ 1 ቀን 1993 ዓ.ም አቶ ስዬ በዋስ እንዲለቀቁ ፍርድ ቤቱ የሰጠውን ትዕዛዝ እና ሰኔ 4 ቀን 1993 ዓ.ም በተጠርጣሪ ጠበቆች ፖሊስ ተጠርጣሪውን እንዲለቅ ጥብቅ ትዕዛዝ ይሰጥ በማለት የቀረበለትን አቤቱታ ተቀብሎ ትዕዛዝ መስጠት ተገቢ ሆኖ እንዳገኘው ገልጿል።
በዚሁ መሰረት ፖሊስ የፍርድ ቤቱን ትዕዛዝ ያልፈፀመበትን ምክንያትና ውሳኔው ታግዷል በማለት የገለፀውን የሚያስረዳ በሕግ የዳኝነት ስልጣን ካለው አካል የተሰጠ የእግድ ትዕዛዝ ካለ ሰኔ 12 ቀን 1993 ይዞ በመቅረብ እንዲያስረዳ ፍርድ ቤቱ አዟል።
በሙስና ወንጀል የተጠረጠሩ ሰዎች የዋስትና መብት እንደማይኖራቸው የደነገገው አዋጅ ቁጥር 239/93 ከመውጣቱ አስቀድሞ ፍርድ ቤቱ የሰጠው የመፍቻ ትዕዛዝ በሕግ የዳኝነት ስልጣን የተሰጠው አካል ያገደው ለመሆኑ ለፍርድ ቤት የእግድ ትዕዛዝ ሳይደርስ ሳይፈፀም መቆየቱ የፍርድ ቤቱን ትዕዛዝ የሚጋፋ ተግባር ነው ሲል ገልጿል።
ሰኔ 4 ቀን 1993 ያስቻለው የፌዴራል ከፍተኛ ፍርድ ቤት አንደኛ ወንጀል ችሎት ከምርመራ ማስተባበሪያ ዋና ክፍል የቀረበለትን የይግባኝ ጥያቄ ተቀብሎ የአቶ ስዬ አብርሃ በዋስትና የመለቀቅ ትዕዛዝ ለጊዜው ታግዶ እንዲቆይ መወሰኑን የፌደራል ፖሊስ የምርመራ ማስተባበሪያ ዋና ክፍል አስታውቋል።
ከአዲስ ዘመን ሰኔ 9 ቀን 1993
የድሀ ልጅ ከእንግዲህ ላይማር?
የከፍተኛ ትምህርት ክፍያ አወዛጋቢ ሆኖአል
-በዓመት እስከ 8ሺ ብር ለማስከፈል ታቅዷል
የአዲስ አበባው ዩኒቨርሲቲ ተማሪዎች ካለባቸው ማኅበራዊና ፖለቲካዊ ችግር በተጨማሪ ከፍለው እንዲማሩ መወሰኑና ይህንንም ተግባራዊ ለማድረግ ገንዘብ ያላቸው ከራሳቸው የሌላቸው ደግሞ ከባንክ ተበድረው እየከፈሉ የሚማሩበት ሁኔታ እየተመቻቸ መሆኑ ታውቋል።
ባለፈው ዓመት የትምህርት ዘመን ማብቂያ ላይ በቢዝነስና ኤኮኖሚክስ ፋኩሊቲ አዳራሽ ውስጥ በተደረገው ስብሰባ እንደተነገረው ከሆነ የትምህርት ክፍያው ጉዳይ በአዲስ አበባ ዩነቨርሲቲ ወጥ እጅግ አወዛጋቢ ሆነው ከቆዩት አንዱ ሆኖ ለአዲሱ ዓመት እየተሸጋገረ መሆኑን ለተማሪዎች ኮንግረስ ቅርበት ያላቸው የዩኒቨርስቲው ተማሪዎች ለዝግጅት ክፍላችን አስትታዎቀዋል።
እያንዳንዱ ተማሪ ከፍሎ እንዲማር ለተላለፈው ውሳኔ በማብራሪያ ሰጭዎቹ ከቀረቡ ምክንያቶች መካከል "በነፃው ኢኮኖሚ ፖሊሲ መሠረት መንግሥት ከመከላከያና ከአስተዳደር ዘርፍ በስተቀር በለሎች መስኮች ጣልቃ የማይገባ በመሆኑ፣ ዩኒቨርስቲውም ራሱን ችሎ ለመራመድ የገቢ ምንጩን መቀየስ ስላለበት፣ በሌሎች የአውሮፓና የአፍሪካ አገሮችም ትምህርት በክፍያ ስለሆነ፣ የገነዘብ አቅም እያላቸው መማር ላልቻሉት የመማር እድል ለመክፈትና የትምህርቱን ጥራት ለማሳደግ ስለሚያስችል" የሚሉ ይገኙበታል።
ጥቆማውን ለዝግጅት ክፍላችን ያቀረቡት ተማሪዎች ክፍያው እንደየትምህርቱ ዓይነት እንደሚለያይና ለህክምና፣ ለሕግና ለምህንድስና ትምህርቶች ማጠናቀቂያ በግምት እስከ 8000 (ስምንት ሺ) ብር መክፈል ሊያስፈልግ እንደሚችል መታወቁን ገልጸው በተማሪዎቹ በኩልም የተለያዩ ጥያቄዎች መነሳታቸውን አስረድተዋል
መንግስት ከሕዝብ ከሚሰበስባቸው ልዩ ልዩ ታክሶች ውስጥ አንዱ ለትምህርት ወጭ የሚያውለው በመሆኑ "ዩኒቨርስቲው የራሱ ገቢ እንዲኖረው " የሚለው ምክንያት አግባብ ያለመሆኑን ተማሪዎቹ ተናግረዋል።
በእድገት ወደኋላ ከቀሩት አገሮች የመጨረሻዋ የሆነቸውና ሕዝቧ በኑሮ ውድነትና በረሃብ የሚማቅቀውን ኢትዮጵያን ከሌሎች የአውሮፓና የአፍሪካ አገሮች ጋር ማወዳደርና ሁሉን ነገር በአሜሪካና በአውሮፓ ደረጃ ለማድረግ መሞከር እንደማይገባ የገለፁት ተማሪዎች ከተቻለ ከራስና ካልተቻለም በባንክ በብድር የተባለውም ዜጎች እዳቸውን እስከሚከፍሉ ድረስ ነፃነት የማይኖራቸውን አገልጋዮች እንደሚፈጥርና የወደፊቱን ምሁራን በትምህርትና በምርምር የመግፋት እድል ይገድባል ሲሉ ክፍያን አስመልክቶ ባሰሙት ተቃውሞ አሳውቀዋል።
ይህ የከፍተኛ ትምህርት ክፍያ ጉዳይ "ከጠቅላላው ሕዝብ 85% ለሆነው ገበሬ ቆሜአለሁ።
ገጠርን ማዕከል ያደረገ ፖሊሲ እከተላለሁ" የሚል መንግሥት ባለበትና ትምህርት ገና ባልተስፋፋበት አገር ይህን መሰል ፖሊሲ መታቀዱ የሰፊውን የገበሬና የብዙሃኑን ደሀ ሕዝብ ልጆች የትምህርት ዕድል የሚነፍግ መሆኑ በስፋት እያነጋገረ ይገኛል።
በተማሪው ተመረጠ የሚባለው ኮንግረስ በመንግሥት የተወሰነውን የክፍያ ጉዳይ አስመልክቶ በመጪው 1990 ዓ.ም ጠቅላላውን ተማሪ ለመሰብሰብና ለማነጋገር እየተዘጋጀ ሲሆን ብዙሃኑ ተማሪ ተቃውሞውን በሰላማዊ ሰልፍ ለመግለጽ ይችል ዘንድ ኮንግረሱ እንዲያስተባብር መጠየቁን ጥቆማውን ያቀረቡት ወገኖች አስረድተው የዩነቨርስቲው አስተዳደርም በበኩሉ ይህንን እንቅስቃሴ ለማፈን እያሰበበት መሆኑን ገልጠዋል።
በተለይም የስድስት ኪሎው ካምፓስ ባለፉት ተከታታይ መንግሥታትና አሁንም የተማሪዎቹ አመጽ መነሻ ስለሆነ ክፍያውን በመቃወም ሰላማዊ ሰልፍ ቢደረግ መንግሥት ለመጨረሻ ጊዜ እንዲዘጋው ወደ ምርምር ማዕከልነት እንዲለወጥ እንደሚያደርገው እንዲሁም የአመጹ አስተባባሪና ተባባሪ ያልሆኑ ተማሪዎች ብቻ ተመርጠው በየክልሉ በሚገኙ የከፍተኛ ትምህርት ተቋማት ተበታትነው እንዲማሩ እንደሚደረግ አስተዳደሩ እያስፈራራና እየዛተ መሆኑንም ጠቅሰዋል።
በዩኒቨርስቲው ላይ የተንሰራፋውን አፈናና ኢ-ፍትሕዊነት ለዝግጅት ክፍላችን ያሳወቁት እኒሁ ተማሪዎች በዩኒቨርስቲው ውስጥ ስልጣን በሚሰጣቸው ግለሰቦች አማካኝነት ከፍተኛ ምዝበራ እየተፈጸመ መሆኑንም ገልጽዋል።
ምዝበራው የሚካሄደው በዩኒቨርስቲው የምግብ አቅርቦት ሽፋን እንደሆነ ጠቁመው በዚህ ድርጊት ውስጥ እጃቸውን የዘፈቁት የዩኒቨርስቲው ባለሥልጣናት ጉዳይ ሊጣራ እንደሚገባው አሳስበዋል።
ምዝብራው ሲካሄድ የቆየው ስጋ ከቄራዎች ድርጅት መግዛት ሲቻል ደብረዘይት ከተማ ውስጥ ለእንስሳት ህክምና ምርምር የሚታደረዱትን ከብቶች ስጋ በርካሽ ዋጋ በመግዛትና በመደበኛው የቄራ ዋጋ በመመዝገብ ጊዜው ያለፈበትና የተበላሸ የዳቦ ዱቄት በዝቅተኛ ዋጋ በመግዛትና ከፍተኛ ብር በማስመዝገብ ለዩኒቨርስቲው ተሽከርካሪዎች ከሚገዛው ነዳጅ ላይ የተወሰነውን ቦቴ ውስጥ እያስቀሩ በማስወጣትና ለውጥ የሚሆኑ ምርቶችን ጨረታ ከሚያሸንፉ ነጋዴዎች ሳይሆን የተማሪዎች ዲንና እቃ ግዢ ክፍሉ ካሻቸው ግለሰብ ላይ በመግዛት መሆኑን ጠቁመዋል።
ከላይ በተዘረዘረው ዘዴ ምዝበራው ሲካሄድ ከፍተኛ ወጪ ፈሶበት የሚገዛው ቅቤ የተበላሸና ለምግብነት ሊውል የማይገባው መሆኑ በማስረጃ ተረጋግጦ መጋለጡንና ለዩኒቨርሲቲው ከሚመደበው ነዳጅ ውስጥም የተወሰነው ከቦቴው እንዳይራገፍ እየተደረገ ሲወጣ እጅ ከፍንጅ መያዙን ጠቋሚዎቹ ገልፀዋል።
በምዝበራ ጉዳይ ታስረው የነበሩት ግለሰብ በሁለተኛው ወራቸው ተፈተው በሌላ የሥራ ኃላፊነት እንዲሰሩ መመደባቸው ሲያስገርም የምዝበራ ወንጀል ተጠያቂ ናቸው ተብለው የሚጠረጠሩ ግለሰቦች ሌብነቱ የተፈፀመው በሌሎች ብቻ እንደሆነ በማድረግ በቅርቡ በሬዲዮ መግለጫ መስጠታቸውንም ተማሪዎቹ አስተውቀዋል።
በዩኒቨርሲቲው ካምፓሶች ውስጥ የሰፈነውን አጠቃላይ ሁኔታ አስመልክተው ጠቋሚዎቹ በሰጡት አስተያየት መሠረት የተማሪውን ብሶት ለማፈን ሲባል በ"ጥበቃ" ስም በግቢው ውስጥ ከሚተራመሱት "ፖሊሶች" በተጨማሪ ያንድ ክልል ተማሪዎች ታጥቀው ከፍተኛ ክትትልና ቁጥጥር በማድረግ ላይ ናቸው።
እነዚህ በውጤታቸው ሳይሆን ለሥርዓቱ በሚያበረክቱት ድርሽ በዩኒቨርሲቲ ውስጥ የተመደቡ "ተማሪዎች" በእረፍት ወራትም እዚያው ካምፓስ ውስጥ እንደሚኖሩና የተለየ ግምባር "ህብረት" መስርተው እንደሚንቀሳቀሱ ገልፀዋል።
እነዚህ ወገኖች አጋሮቻቸውን ማነጋገር ሲያስፈልጋቸውና ወርሃዊ የስብሰባ ቀንና ስፍራ ለማሳወቅ በየካፍቴሪያው ደጃፍ ባለው የማስታወቂያ ሰሌዳዎች ላይ "ምልከታ" የሚል የጥሪ ወረቀት የሚለጥፉ ሲሆን በየዓመቱ ከክልል ለሚመጡ አዳዲስ ተማሪዎችም ተመሳሳይ ጥሪ እየተደረገ ገለፃ እንደሚሰጥ ጥቆማውን ያቀረቡልን ወገኖች አስታውቀው የዚሁ ክልል ተወላጅ የሆኑ መምህራንም እነዚህን ተማሪዎች ከሌላው ለይተው እየሰበሰቡ በእረፍት ሰዓት የኢኮኖሚኪስ የሒሳብና የሌሎች ትምህርቶች ማጠናከሪያ ትምህርት እንደሚሰጡ ጨምረው አስረድተዋል።
የተማሪውን እንቅስቃሴ የሚከታተሉትና የሚያጋልጡትም እነዚህ በዩኒቨርሲቲው ግቢ ውስጥ የተለየ ግምባር እንዲፈጥሩ የተደረጉት "ተማሪዎች" እና ታጣቂዎቻቸው በቅርቡ የተቋቋመው የተማሪዎች ኮንግረስ አባላት "ያለ ችግር እየተዘዋወሩ" ተግባራቸውን ለማከናወን ይቻላቸው ዘንድ ልዩ የመታወቂያ ወረቀት ሲሰጣቸውም ለነዚህኞቹ "ተማሪዎችም" እንዲታደል መደረጉ ከጥቆማው ሊታወቅ ተችሏል።
ተማሪው በአሁኑ ወቅት ከሚያነሳቸው ጥያቄዎች መካከል በህመምና በሌች ችግሮች ምክንያት የአንድ ዓመት ትምህርት የማሳለፍ ፈቃድ ወስደው ለሚመለሱ ተማሪዎች የመኝታና የምግብ አገልግሎት ስለሚነፈግና አሰራሩ ከርቀት በሚመጡና ችግረኛ በሆኑ ተማሪዎች ላይ ከፍተኛ ችግር እያስከተለ በመሆኑ መፍትሄ እንዲደረግለት ፣ የምዝገባ ቀናቸው በጥቂት ሰዓታት ወይም ከአንድ ቀን ባልበለጠ ጊዜ የሚያልፍባቸ ተማሪዎች ችግርና ምክንያታቸው ሳይታይ አንድ ዓመት በከንቱ እንዲያልፍባቸው የሚደረገው አሰራር እንዲወገድ ለተማሪዎች የተሳሳተ ውጤት በሚሰጥበት ጊዜ እንደገና እንዲመረመርላቸው ከፈለጉ ክፍያ መጠየቁ እንዲቀር፣ በቂ ነጥብና ዕውቀት ያላቸውን አዳዲስ ተማሪዎች ያለፍላጎትና ዝንባሌያቸው መመደቡ እንዲቆም፣ የዩኒቨርሲቲው አስተዳደራዊና የአካዳሚክ አሰራር ግልፅነት እንዲኖረውና የትምህርት እርዳት ለጋሾችን ትኩረት ለመሳብ ሲባል ብቻ በየዓመቱ ዩኒቨርሲቲው ይህን ያህል ተማሪዎች ተቀበለ እየተባለና ገሚሱ ተማሪ ኬሻና ሲምንቶ ላይ እንዲተኙ እየተደረገ በትምህርት ዓመቱ አጋማሽ ላይ እኩሌታውን የማሰናበቱ የማታለያና የገቢ ማግኛ አሰራር እንዲገታ የሚሉት ጥቂቶቹ መሆናቸውን ጠቋሚዎቹ ለዝግችት ክፍላችን አብራርተዋል።
የዩኒቨርሲቲ ተማሪዎች ችግርና ጥያቄዎች እነዚህና የመሳሰሉት ሆነው ሳለ አዲስ የተቋቋመው የተማሪዎች ኮንግረስ ግን በውጭ ዩኒቨርሲቲ እውቅና ለማግኘት፣ ተማሪውን በጎሳ ለማደራጀት የኢህአዴግን መዋቅር በዩኒቨርሲቲ ውስጥ ለማጠናከርና ለዚህም ይረዳው ዘንድ ተማሪዎች የየትውልድ ክልሎቻቸውን የልማት ማህበራት አባላት እንዲሆኑ ለማድረግ እገዛ ሲያድርግ መቆየቱን ከተቋሚዎቹ ለማወቅ ተችሏል።
የተማሪ ኮንግረሱ ከዩኒቨርሲቲው አስተዳደር ጋር እጅና ጓንት መሆኑኑና ከተማሪው ጋር ተቃቅሮ ሆድና ጀርባ እንደሆነ ጠቋሚዎቹ አስታውቀው በብሔር የማሰባሰቡ እንቅስቃሴ ከተማሪው ህሊና ውስጥ የኢትዮጲያዊነት ስሜትን ለማጥፋት የታቀደ መሆኑና ለኮንግረሱ የ67000 ብር በጀት ተጠይቆ የተፈቀደውም የዩኒቨርሲቲውን አስተዳደር በተማሪው መማክርት ላይ ተፅዕኖውን ለማጠናከር፣ ከአስተዳደሩ ጋር የፈጠረውን ትስስርም ለማጎልበት መሆኑን አስገንዝበዋል።
የጦቢያ ዝግጅት ክፍል የከፍተኛ ትምህርት ክፍያውንና በዩኒቨርሲቲው ውስጥ የሚታየውን አጠቃላይ ሁኔታ በሚመለከት ለፕሬዘዳንቱ ጽ/ቤት ጥያቄዎችን ካቀረበ ከሦስት ወር በላይ ሲሆን "መዋቅራዊ ለውጥ እየተደረገ ነውና ጠብቁን" በማለት ጥያቄዎቹ እስካሁን መልስ አላገኙም።
ከጦቢያ ነሐሴ 22 ቀን 1989
«እርምጃው ... ትክክለኛ፣ ተገቢና ወቅታዊ ነው» ጠ/ሚ መለስ
የኢህአዴግን አስረኛ ዓመት ምክንያት በማድረግ ትናንት ታትሞ ከወጣዊ አብዮታዊ ዴሞክራሲ ልዩ ዕትም መጽሔት ጋር ጠ/ሚ መለስ ዜናዊ ባደረጉት ቃለ ምልልስ እየተወሰደ ያለው እርምጃ የአገሪቱን ሕግና ሥርዓት ተከትሎ የተወሰደ በመሆኑ ትክክለኛ፣ ተገቢና ወቅታዊ መሆኑን ገልፀዋል።
በቅርቡ የተከሰተው ክፍፍል፣ የአዲስ አበባ ዩኒቨርስቲ ተማሪዎች ተቃውሞ፣ ከዱርዬዎች ዘረፋና ረብሻ ጋር በተያያዘ የታሰሩ ሰዎችና በአቶ ክንፈ መሰዋት ሳቢያ ያጋጠሙ ተደራራቢ ችግሮች መንግስት በሰላምና መረጋጋት ነገሮችን በቁጥጥር ውስጥ ከማድረግ አኳያ ችግር አለበት ይሆን?
ለሚለው ጥያቄ በሰጡት ምላሽ ክስተቶቹ ተከታትለው መታየታቸው መንግሥት የአገሪቱን ሰላምና ፀጥታ ማስጠበቅ ተስኖታል ለማለት ምክንያት የሚሆኑ እንደማይመስላቸው ተናግረዋል።
ጠቅላይ ሚኒስትሩ የተማሪዎቹን ጉዳይ በተመለከተም በአንድ መልኩ ተማሪዎች ሊያነሷቸው የሚችሉና የሚገቡ ጥያቄዎች እንዳሉ ጠቁመው ብዙዎችን ጥያቄዎቻቸውን የዩኒቨርስቲው አስተዳደር ሊያስተናግዳቸው የማይችሉ ነበሩ ለማለት እንደሚቸገሩ ተናግረዋል።
ሆኖም ግን የተማሪውን እንቅስቃሴ ለሌላ ተግባር መሳሪያ ለማድረግ የሞከሩበት ሁኔታ እንደነበርና ብዙሃኑ ተማሪዎች የራሳቸውን አቋም አራምደው ጥቂቶቹ ከተቃዋሚው ጋር ተሰልፈው የተቃዋሚው መሳሪያ ለመሆን የሚንቀሳቀሱ ተማሪዎችን ለይተው ጠንክረው ለመታገልና ለመቃወም የቻሉበት ሁኔታ ባለመታየቱና የመነዳት ሁኔታ በመኖሩ ችግሩን እንዳወሳሰበውና እንዳባባሰው ይታየኛል ብለዋል።
«ከጥያቄዎቹ በስተጀርባ የነበሩ አንዳንድ ኃይሎች ጥያቄዎቹ መፍትሔ እንደሚያገኙ ሳይሆን በጥያቄዎቹ ሽፋን ግርግር በመፍጠር በወቅቱ ኢህአዴግ ይችን ግንቦት አያልፋትም፣ እየተበታተነ ነው፣ እየተፈረካከሰ ነው፣ ትንሽ እንግፋውና እንገልብጠው የሚሉ ሕልሞችና ቅዠቶች ነበሯቸው» ሲሉም ገልጸዋል።
በዱርዬዎቹ ዙሪያ ቀደም ሲል ጠንከር ያለ እርምጃ መውሰድ አስፈላጊ ሆኖ እያለ እርምጃው በመዘግየቱ ችግሮችን ለማወሳሰብ አስተዋጽኦ አድርጓል የሚል ግምት እንዳላቸው የገለጹት አቶ መለስ ጉዳዩ ዘላቂ መፍትሔ ሊያገኝ በሚችልበት አቅጣጫ በመቀየሱ የከተማዋ ሰላምና መረጋጋት በፊት ከነበረው የተሻለ እየሆነ መጥቷል ብለዋል።
የአቶ ክንፈ ገብረመድህን ጉዳይ በተመለከተም በሰጡት አስተያየት «የክንፈ በዚህ ጊዜ መሰዋት የሚያመለክተው ሥርዓቱ ፀጥታና ሰላምን ለማስከበር አለመቻሉን ሳይሆን በአብዛኛው በመተማመን ሊወሰዱ የሚገባቸው መለስተኛ የጥንቃቄ እርምጃዎች ሳይወሰዱ በመቅረታቸው ነው ብለዋል።
በቀጣይም ከእያንዳንዱ ተግባር በመማር የተሻለ ሥራ የሚሰራበት ሁኔታ እንደሚፈጠርና በአጠቃላይ መንግሥት የአገሪቱን ሰላምና ፀጥታ በአስተማማኝ ደረጃ ለማስጠበቅ አቅሙና ዝግጁነት እንዳለው አስታውቀዋል።
ኢህአዴግ ዘረፋውንና ረብሻውን መሰረት አድርጎ ተቃዋሚዎችን የመምታት እርምጃ እየወሰደ ነው?
በእነፕሮፌሰር መስፍን የተወሰዱት እርምጃዎች ጉዳዩ በጥርጣሬ እንዲታይ የማድረግ ሁኔታ አለ ስለሚባለውም ጠቅላይ ሚኒስትሩ «ዋናው ጉዳይ ተቃዋሚ ድጅርቶች ከሁሉም እያጣቀሱ መኖር አይችሉም» ሲሉ ገልጸዋል።
የአገሪቱ ሕግና ሥርዓት በአንድ ሰው በወንጀል ተግባር ላይ በሚንቀሳቀስበት ወቅት ዴሞክራሲያዊ ሥርዓትን ማስጠበቅ ማለት ወንጀለኛን መቅጣት ማስቀጣት ማለትም ጭምር በመሆኑ ወንጀለኛ ያልሆነው መብቱ በትክክል እንዲከበርለት ማድረግና ወንጀለኛ የሆነውን ደግሞ እንዲቀጣ ማድረግ እንደሚገባ አመልክተዋል።
እነዚህ ሰዎች አንዳንዶቹ «የታሰርን እንደሆነ መላው ዓለም ይንጫጫል፤ ማንም አይነካንም፣ እንደፈለግን ሕጉን ስንረግጥ ብንከርምም ጠያቂ የለንም» የሚል ስሜት የነበራቸው እንደሚመስላቸው ገልጸዋል።
ተቃዋሚዎች ከእንግዲህ የትግል ሜዳውና የፈንጂ ወረዳውን ለይተው በትግል ሜዳ ውስጥ በሕጉና በሥነ ሥርዓቱ መሰረት እንደልባቸው እንዲሰሩ እንደሚፈልጉም ያስታወቁት ጠቅላይ ሚኒስትር መለስ እርምጃው የአገሪቱን ሕግና ሥርዓት ተከትሎ የተወሰደ በመሆኑ ትክክለኛ፣ ተገቢና ወቅታዊ ነው ብለዋል።
ከአዲስ ዘመን ግንቦት 17 ቀን 1993
የቤተ-ክህነት ቤተ መጻሕፍት ተመልካች አጥቷል
እንደቀደምትነቷና አንጋፋነቷ በሺ የሚቆጠሩ ጥንታዊያን መጻሕፍት ያሉባት የቤተ-ክህነት፣ በአሁኑ ሰዓት ቤተ-መጻሕፍቱን ተመልካች በመጥፋቱ ብርቅ በሆኑት ቀደምት መጽሕፍት ላይ ዝናብና አቧራ እየተፈራረቀባቸው እንደሚገኝ ከቤተ-ክህነት የደረሰን ዜና አመለከተ።
የቤተ-መጻሕፍቱ የጥራቱ ሁኔታ ከአንድ የእህል መጋዘን ያልተሻለ እንደሆነና በተለይም በክረምቱ ወራት መጻሕፍቱ ያሉበት ዘመን ያለፈው ቤት፣ ስለሚያፈስ ሠራተኞቹ ጋዜጣ በመሸፈን ከሚንጠባጠበው ዝናብ ለመከላከል ጥረት እንደሚያደርጉ ለመረዱት ተችሏል።
የቤተ-ክርስቲያኗ ሀብት የሆኑት እነዚህ ውድ የድሮ ቅርስ መጻሕፍት፣ ጥሩ የመጻሕፍት ማስቀመጫ (መደርደሪያ) ተበጅቶላቸው በክብር፣ በእንክብካቤ መቀመጥ ሲገባቸው እንዲሁ በዘፈቀደ አቧራ እየቦነነባቸው፣ ዝናብ እየፈሰሰባቸው የሚገኙ እንደሆኑ ለማወቅ ይቻላል።
መጻሕፍትና የመጻሕፍትን ምሥጢር የሚያመሳጥሩ ሊቃውንት በቤተ-ክህነቱ ባለሥልጣናት ቦታ እንዱልተሰጣቸው በርካታ የቤተ-ክህነት ባለሙያዎች እያዘኑ ነው።
እንደስብከተ ወንጌል መምሪያ ፣ እንደትምህርት መምሪያ ዓይነት ለእምነቷ መስፋፋት ቁልፍ የሆኑ ክፍሎች በአሁኑ ጊዜ ትኩረት እንዱልተሰጣቸውና ለወንጌል አገልግሎት የሚንቀሳቀሱበት ተሽከርካሪ (መኪና) እንኳ የላቸውም ነው የተባለው።
መምህራኑ ወደ አብያተ-ክርስቲያናት ለስብከተ ወንጌል ሲሄዱ እንኳ አውቶቡስ ጠብቀው መሆኑን እና ያሉት ብዛት ያላቸው ተሽከርካሪዎች በሙሉ ለፓትርያርኩ አጀብ ሲሆን ብቻ የሚንቀሳቀሱ መሆናቸውን አንዱንድ ታዛቢዎች ይናገራሉ።
በቤተ-ክህነቱ ውስጥ የሚሠራው ዘመን አጣሽ የተገላቢጦሽ አሠራር አሳዛኝ ነው ያሉት ታዛቢዎች፣ ምሁራን የቤተ-ክህነቷ ባለሙያዎች በቤተ-ክርስቲያኒቱ አድገው መላ ሕይወታቸውን በመንፈሳዊ አገልግሎት ላጠናቀቁት ያልተከፈላቸው ደመወዝ ያልተሰጣቸው ተሽከርካሪ ትናንትና ዛሬ በወንዝ በጐጥ ተጠራርተው ለመጡት ከቤተ-ክርስቲያን ለማይታዋወቁ ሰዎች መንደላቀቂያ መዘነጫ መሆኑን ይገልጹታል።
የቤተ-ክርስቲያኒቱ ምሁራን ደመወዛቸው ዝቅተኛ፣ ለሥራ እንቅስቃሴ ተሽከርካሪ የተነፈገባቸው ስለሆነ አውቶቡስ እየጠበቁ ለወንጌል አገልግሎት እንደሚሠማሩ ነው የተገለፀው።
ኰርኒስም ሆነ ጥራት ያለው መደርደሪያ ሳይሠራለት ውድ የሆኑት ጥንታውያን መጻሕፍት የሚገኙበት የቤተ ክህነት ቤተ-መጻሕፍት ጉዱይም እጅግ አሳሳቢ መሆኑን አስተያየት ሰጪዎች ተናግረውታል።
ተመልካች ያስፈልገዋል ብለዋል።
ከፊያሜታ መስከረም 4 ቀን 1992
በሁለት ኮሌጆችና በዓለማያ ዩኒቨርሲቲ ብተና ተካሄደ
ለበርካታ ዓመታት ለአገራችን ባበረከቱት ድርሻ ፈጣን እድገት በማሳየት ላይ የነበሩት የኮተቤ መምህራን ትምህርት ኮሌጅ፣ የባህር ዳር መምህራን ኮሌጆች እንዲሁም የዓለማያው ግብርና ዩኒቨርሲቲ ይህ ነው ተብሎ ባልተነገረ ምክንያት ልዩ ልዩ ፋኩሊቲዎቻቸውና ዲፓርትመንቶቻቸው የዲግሪ ፕሮግራሞቻቸውን እንዲያቆሙና እንዲዘጉ በመደረጋቸው እየተዳከሙ ይገኛሉ።
ለዝግጅት ክፍላችን በደረሰው ጥቆማ መሠረት የዓለማያ ግብርና ዩኒቨርሲቲ የጀርባ አጥንት የሆኑት የእርሻ ኢኮኖሚክስ፣ የእርሻ ምህንድስና ዲፓርትመንቶችና የደን ልማት (ላቌብሾቦቨብቱ) ፋኩሊቲ ከ1990 ዓ.ም ጀምሮ እንዲዘጉ ተወስኗል።
የውሳኔው ምክንያት እንዳልተነገረ ሁሉ በነዚህ ዲፓርትመንቶችና ፋኩሊቲ ውስጥ ሲያስተምሩ የነበሩት መምህራን እጣ ምን እንደሚሆን አልታወቀም።
የግብርና ዩኒቨርሲቲው በተዘጉት ምትክ የሁለተኛ ደረጃ መምህራንና የጤና መኮንኖች ስልጠና እንዲጀመር የተወሰነ መሆኑን ጥቆማውን ለዝግጅት ክፍላችን ያቀረቡት ክፍሎች አስታውቀዋል።
በአፍሪካ ብቸኛውና ከፍተኛ የውጭ እርዳታ እያገኘ ይንቀሳቀስ የነበረው የዓለማያ ግብርና ዩኒቨርስቲ በደብረ ዘይት ከተማ የነበረው የምርምር ማዕከሉ ቀድሞ የእርሻ ምርምር ኢንስቲትዩት ይባል ለነበረው ለኢትዮጵያ ግብርና ምርምር ድርጅት መሰጠቱ ዩኒቨርሲቲውን ጨርሶ ለመግደል እንደታሰበ ያሳያል ያሉት የትምህርት ባለሙያዎች ብቁ ሙያተኞችን በማፍራት የጐላ ሚና የነበረው የእንስሳት ሳይንስ ፋካልቲም ራሱን እንዲገድል በርካታ መሰናክሎች ተዘጋጅተውለታል ብለዋል።
በሚሊዮን ቶን የሚቆጠር የለማ አፈር በየዓመቱ በሚባክንባት፣ የመስኖ አጠቃቀሟ ከአምሳ ከመቶ ባለለፈባት፣ በምርት አሰባሰብ ወቅት ብቻ ከምርቷ አንድ ሦስተኛ በሚባክንባት ኋላቀር አገር ውስጥ በዓለማያ ዩኒቨርሲቲ ይሰጥ የነበረውን የእርሻ ምህንድስና ማቋረጥና ባለሙያ ማፍራቱን ማስቆም አገሪቱን ለመጉዳት ሆነ ተብሎ የተወሰደ እርምጃ ነው ሲሉ ተችተዋል።
ባለፉት 35 ዓመታት 1194 ባለሙያዎችን በባችለር፣ 38 ባለሙያዎችን ደግሞ በማስተርስ ዲግሪ ያስመረቀው የእርሻ ኢኮኖሚ እንዲዘጋ መወሰኑ ብዙዎችን አደናግጧል።
የዓለማያው ዩኒቨርሲቲና የኔዘርላንዱ ላረንስቴን የእርሻ ኮሌጅ በጋራ ባካሄዱት ጥናት ከ1988 እስከ 1992 ዓ.ም ባሉት አምስት ዓመታት ብቻ ለተለያዩ የአገሪቱ ክፍሎች 4 በዶክትሬት 117 በማስትሬት፣ 3590 በባችለር ዲግሪ የተመረቁ የእርሻ ኢኮኖሚስቶች እንደሚያስፈልጉ ይፋ ሆኖ እያለ ይህንን የትምህርት ክፍል መዝጋቱ ብዙዎችን አሳዝኗል።
በዓለማያው ዩኒቨርሲቲ እንዲካተት ተጠንቶ የነበረውን የበረሃማነት መከላከል (አሪድ ዞን) ትምህርት በመቀሌ ዩኒቨርሲቲ እንዲካተት ያደረጉት ባለሥልጣናት ልዩ ልዩ የውጭ እርዳታ ሲጠይቁ ለዓለማያ እየተሰጠ ስለአስቸገራቸው ዩኒቨርስቲው እንዲዳከም አድርገዋል የሚሉ ወገኖችም አሉ።
የአለማያ ግብርና ዩኒቨርስቲ ከ40 ዓመት በፊት የተቋቋመ ሲሆን በአሁኑ ጊዜ 28 ዶክተሮች፣ 104 የማስትሬት፣ 21 የባችለር ዲግሪ ያላቸው ሠራተኞች አሉት።
በሌላ በኩል ደግሞ ከባህር ዳር ከደረሰን ሌላ ጥቆማ ለመረዳት እንደተቻለው በእርዳታ ሰጭ ድርጅቶች ትብብር በ1962 ዓ.ም የተቋቋመው የባህር ዳር የመምህራን ኮሌጅ ከሰሃራ በታች ካሉት አገሮች መካከል በኢትዮጵያና በኬንያ ብቻ እንደሚሰጥ የሚታወቀውን የጎልማሶች ትምህርት (ሀሽቫቆቨ ለሽቫሻሶቨቃቌቋ) ፕሮግራሙን ከ1989 የትምህርት ዓመት መባቻ አንስቶ እንዲያቋርጥ ሲደረግ የክፍሉ ኤክስፐርቶችና መምህራን እጣ ምን እንደሚሆን የታወቀና የተነገረ ነገር የለም።
የባህር ዳሩ የመምህራን ማሰልጠኛ ኮሌጅ ከውጭ ዩኒቨርሲቲዎችና እርዳታ ሰጭ ድርጅቶች ልዩ ልዩ ድጋፎች ሲያገኝ በቆየው በጎልማሶች ትምህርት ክፍሉ አማካኝነት እንደነበረ ጠቋሚዎቹ አስረድተው ይህ ክፍል ዜጎችን በተለያዩ ሙያዎች በማሰልጠንና የራሳቸውን የሥራ መስክ እንዲፈጥሩ በማድረግ ጭምር ማህበራዊ ችግሮችን በማቃለሉ ረገድ ከፍተኛ ድርሻ ማበርከቱን አብራርተዋል
ጥቆማውን ያቀረቡልን ክፍሎች ከዚሁ ጋር አያይዘው ምንም እንኳን ኮሌጁ የዲግሪ ፕሮግራሞች እንዲጀምር ቢደረግም የዲፕሎማ ፕሮግራሞቹን ሙሉ በሙሉ እንዲያቋርጥ መወሰኑና የጎልማሶች ትምህርት (ሀሽቫቆቨ ለሽቫሻሶቨቃቌቋ) ፕሮግራሙ መሠረዙ ደረጃውን ዝቅ እንደሚያደርገው አስታውቀዋል።
ይህንን የትምህርት ክፍል መዝጋቱ ለአገሪቱ ጐጅ ከመሆኑም በላይ ከውጭ ይገኝ የነበረውን እርዳታ ያጓድልበታል።
ኮሌጁን ለማስፋፋት ታስቦና ተከልሎ የነበረውን መሬት ለባለሀብቶች መስጠት መጀመሩም ኮሌጁን እንደሚያዳክመው የአካባቢ ምንጮች ገልፀዋል።
ይህ በእንዲህ እንዳለ የ28 ዓመታት እድሜ ያስቆጠረውና ለአገራችን በሚያበረክተው ድርሻ ፈጣን እድገት በማሳየት ላይ የነበረው የኮተቤው የመምህራን ትምህርት ኮሌጅ ሠልጣኞችን በሁለተኛ ዲግሪ (ማስተርስ) ደረጃ ለማስመረቅ የሚያስችለውን ቅድመ ዝግጅት አጠናቅቆ በሚገኝበት በአሁኑ ወቅት የቀድሞ የመጀመሪያ ዲግሪ (ባችለር) ፕሮግራሙንም እንዲያቋርጥና ተጠሪነቱም ለክልል 14 መስተዳድር እንዲሆን መወሰኑን ውስጥ አዋቂዎች ለዝግጅት ክፍላችን አስታውቀዋል።
የኮተቤው የመምህራን ትምህርት ኮሌጅ መምህራንን በባችለር ኦፍ ኤጁኬሽን እያስመረቀ ድርሻውን በማበርከት ብቻ ሳይወሰን ከቅርብ ዓመታት ወዲህ በየክፍላተ አገሩ ለተከፈቱት ለዲላ፣ ለወንዶ ገነት፣ ለናዝሬት ቴክኒክ ኮሌጅ፣ ለመቀሌ ለባህር ዳርና ለሌሎችም ኮሌጆች ቅጾች በማዘጋጀት፣ ስልጠና በመስጠትና ምሩቅ መምህራን በማቅረብ ጭምር ከፍተኛ ድርሻ አበርክቷል።
ተቋሙ የዲግሪ ፕሮግራም ሲያካሄድ የነበረው በሂሳብ፣ በታሪክ፣ በጂኦግራፊ፣ በእንግሊዝኛ ቋንቋና ስነጽሑፍ እንዲሁም በኢትዮጵያ ቋንቋዎችና ስነጽሑፍ በአጠቃላይ በአምስት ዲፓርትመንቶች አማካኝነት እንደነበረ ጠቋሚዎቹ አብራርተው በተጨማሪም በጤናና የሰውነት ማጎልመሻ ትምህርት የዲግሪ ፕሮግራም ሲያከናውን መቆየቱን አስረድተዋል።
ከላይ በተጠቀሱት የትምህርት ዓይነቶች የማስተርስ ድግሪ ፕሮግራም ለመጀመር የሚያስችለውን የቁሳቁስ፣ የሕንፃ፣ የሰው ኃይል ዝግጅት ኮሌጁ አጠናቆ እንደነበረ ምንጮቹ ገልጠዋል።
የኮተቤው የመምህራን ትምህርት ኮሌጅ ቀደም ሲል በጀመረው የዲግሪ ፕሮግራም በተለያዩ መስኮች መምህራን እያሰለጠነ ከአምስት ጊዜ በላይ በቫችለር ዲግሪ ከማስመረቁም በላይ ሆሀሆ ከተባለ የጀርመን አገር ተቋምና በእንግሊዙ የካምብሪጅ ዩኒቨርሲቲ ስር ከሚገኘው ከሆመርተን ጋር ባለው ግንኙነት በሚደረግለት ድጋፍና ትብብር ሰልጣኞችን በስኮላርሽፕ እየላከ በልዩ ልዩ ሙያ በማስተርስና በዶክትሬት ዲግሪ ደረጃ እንዲሰለጥኑ ማድረጉንና አሁንም በትምህርት ላይ የሚገኙ መኖራቸውን ከጠቋሚዎቹ ለማወቅ ተችሏል።
ኮሌጁ ከ20 በላይ ረዳት ፕሮፌሰሮችና የበርካታ ዓመታት ልምድና እውቀት ያካበቱ መምህራን እንዳሉት ታውቋል።
በ1962 ዓ.ም በአዲስ አበባ ዩኒቨርሲቲ ስር ተቋቁሞ በሥራ ሂደት ውስጥ ከተጠናከረና እራሱን ችሎ እንዲንቀሳቀስ ከተደረገ በኋላ ኮሌጁ እያሰለጠነ ያስመረቃቸው መምህራን ምስጉኖችና ውጤታማ መሆናቸውን በርካታ ባለሙያዎች መስክረውለታል።
ይህንኑ ጉዳይ በማስመልከት አንድ ስማቸውን መግለጽ ያልፈለጉ የትምህርት ሚኒስቴር ባልደረባ በዝግጅት ክፍላችን አድራሻ በላኩት ደብዳቤ ላይ በሰጡት አስተያየት የኮተቤው መምህራን ትምህርት ኮሌጅ የአገራችንን የመምህራን ፍላጎት 69% የሸፈነ አንጋፋ ተቋም መሆኑን ገልጸዋል።
ባለፈው መስከረም 1989 ዓ.ም ኮሌጁ እንደተለመደው የዲግሪ ተማሪዎችን ተቀብሎ የማስተማር ተግባሩን ሊቀጥል ሲል የትምህርት ሚኒስትሯ «ሊዘጋ መሆኑ እየተነገራችሁ ለምን ተቀበላችሁ?»
በማለት ያለአንዳች ጥናትና ስለኮሌጁ መዘጋት በትምህርት ሚኒስቴር ውስጥ የተደረገ ስብሰባና የተያዘ ቃለ ጉባዔ ሳይኖር «ስለሚዘጋ እንዳትቀበሉ» የሚል ትዕዛዝ በማስተላለፋቸው ብቻ ፕሮግራሙ መቋረጡን ጠቋሚው በደብዳቤያቸው አስታውቀዋል።
እጅግ ዘመናዊ የሆነ የቋንቋና የሳይንስ ላቦራቶሪና ሌሎች አስፈላጊ ቅድመ ሁኔታዎችን ባሟላውና ለአገሪቱ ከፍተኛ ድርሻ ባበረከተው በዚህ ኮሌጅ ላይ የተፈጸመው ድርጊት የሥርዓቱ አገልጋዮች እንዲሰለጥኑበት ለተዘጋጀው «የኢትዮጵያ ሲቪል ሰርቪስ ኮሌጅ»፣ ትግራይ ውስጥ ለተከፈቱ ሁለት ኮሌጆችና አንድ ዩኒቨርሲቲ ኮሌጅ ከሚደረገው ከፍተኛ ክብካቤና ከሚሰጠው ትኩረት ጋር ሲነፃፀር እጅግ የሚያሳዝንና ታሪክ ይቅር የማይለው በደል መሆኑን ጠቋሚው ገልጸው ለዚህ እርምጃ ከሚቀርቡት ምክንያቶች አንዱ «የዲግሪ ፕሮግራም የሚያካሂዱ ሁለት ተቋሞች ለአንድ ክልል (ለክልል 14) አስፈላጊ አይደሉም» የሚል እንደሆነ አስታውቀዋል።
ከጦቢያ መስከረም 8 ቀን 1990
ማንኛውም ኢትዮጵያዊ የሌላ አገር ዜግነት መርጦ ከወሰደ ወዲያው ኢትዮጵያዊ ዜግነቱን እንደሚያጣ ተገለጠ
የኢትዮጵያ ፖሊሲ ም/ኮማሽነር ሻለቃ አለምሰገድ ገ/አምላክ ነሐሴ 29 ቀን በአሜሪካ ሬዲዮ በቀረበላቸው ቃለመጠየቅ በሰጡት መልስ በኢትዮጵያ ስለዜግነት ጉዳይ በሐምሌ 1922 ዓ.ም የወጣው ሕግ ማንኛውም ኢትዮጵያዊ የሌላ አገር ዜግነት የወሰደ እለት የኢትዮጵያ ዜግነት ወዲያ ያጣል ሲሉ ገልጠዋል።
ሻለቃው ይህን መልስ የሰጡት ከኢትዮጵያ እንዲባረሩ የተደረጉት ኤርትራዋያን ቡዙዎቹ ለበርካታ ዓመታት ኢትዮጵያ ውስጥ የኖሩና ኢትዮጵያንም ናቸው።
ለምን እንዲባረሩ ተረደጉ ለሚለው የሬዲዮው ሪፖርተር ጥያቄ ነበር።
ከዚሁ ጋር የተባረሩበትን ምክንያት ተጠይቀው በሰጡት መልስ ስውር የፖለቲካ ድርጅት ፈጥረው ሲንቀሳቀሱ በመገኘታቸውና አደገኝነታቸውም ታይቶ መሆኑን ገልጠው የተደረሰባቸውም ማስረጃ ተገኝቶባቸውና የተባረሩትም ለኢትዮጵያ ሕዝብ ታውቆ እንደሆነም አብራርተዋል።
ከተባረሩት ውስጥ በኤርትራ መንግሥት ቀሳውስት ጭምር እንደሚገኙበት ተገልጧልና።
በምን ሁኔታ ሊባረሩ ቻሉ ለሚለውም ሌላ ጥያቄ የተባረሩት በሙሉ ሕዝባዊ ግንባር ለዲሞክራሲ ለፍትህ በሚለው የሻዕቢያ ሕቡዕ ድርጅት ውስጥ በቡድን ተደራጅተው በተለያየ ስምሪት ማለትም በመረጃ ማሰባሰብና በፕሮፖጋንዳ ሥራ ተሰማርተው የተገኙና የተረጋገጠባቸው በመሆናቸው ሊባረሩ መቻላቸውን አስረድተዋል።
ስለተባረሩት ኤርትራዋያን ቁጥር የኤርትራ መንግሥት አጋኖ በማቅረብ የሚያስተጋባው ይሁን እንጂ ሻለቃ አለምሰገድ በትክክል ከኢትዮጵያ እንዲባረሩ የተደረጉ ኤርትራዊያን ቁጥር 5874 ብቻ መሆናቸውን አረጋግጠዋል።
ከፊያሜታ ጳጉሜን 1 ቀን 1990
ቢያንስ የወጡ ሕጐች ይከበሩ
የኢንፎርሜሽን ሰዎች እንደመሆናችን ስለኢንፎርሜሽን የሚባለው ሁሉ ይመለከተናል።
ባለፈው ሳምንት ላይ «የኢንፎርሜሽን ቀን» መከበሩንና ይህንኑ ዕለት ምክንያት በማድረግ የተባለውን ሁሉ የተከታተልነው እንደማንኛውም አድማጭና አንባቢ ከውጭ ሆነን ነው።
ቀኑን ለማድመቅ ከቀረቡት ዝግጅቶች አንዱ የመገናኛ ብዙሃን ልዩ ልዩ ገጽታዎች የተገመገሙበት ሲምፖዚዬም ነው።
የነፃውን ፕሬስ ቤተሰቦች የወከሉ ሀሳቦች ግን አልተደመጡም።
ቢደመጡም አንዳንድ ተሳታፊ ግለሰቦች የሰነዘሩአቸው ሀሳቦች ናቸው።
ይህ ሊሆን የቻለው ከነፃው ፕሬስ ቤተሰቦች እንዲገኙ ባለመፈለጋቸው ነው።
ዋልታ የኢንፎርሜሽን ማዕከል፣ የቴሌቪዥን ድርጅትና የኢትዮጵያ ሳይንስና ቴክኖሎጂ ኮሚሽን በቅንጅት አዘጋጁት ከተባለው ከዚህ «የኢንፎርሜሽን ቀን» መድረክ ተቃዋሚ የፖለቲካ ድርጅቶች (ቢያንስ በሕግ ተመዝግበዋል የተባሉት) እና ይልቁንም ዕለቱ በቀጥታ የሚመለከታቸው ነፃ ፕሬሶች መገለላቸው በዚህች አገር የማን ሀሳብ ጐልቶ እንዲሰማ፣ የማን ሥልጣን ጐልብቶ እንዲወጣ እንደሚፈለግ ገሀድ አመልካች ነው።
«ነፃ ሀሳብ፣ ነፃ ፕሬስ፣ ነፃ ኢኮኖሚ፣ ነፃ ምርጫ፣ ነፃ ዳኝነት» እየተባለ ስለዴሞክራሲያዊ ሥርዓት የሚደለቀው ከበሮ የዓለም የገንዘብ ድርጅት (IMF) እና የዓለም ባንክ ብር እንዳይቀር፣ ለውጭ ፕሮፓጋንዳ ፍጆታ መሆኑ በግልጽ ታይቷል።
የሚያስገርመውና የሚያሳዝነው ደግሞ ለአገሪቱ ሳይንስና ቴክኖሎጂ ዕድገት ቆሜአለሁ የሚለው መሥሪያ ቤት ለአንድ ድርጅት ፕሮፓጋንዳ መከራውን ሲያይ መታየቱ እንጂ ዋልታ የኢንፎርሜሽን ማዕከልንና የቴሌቪዥን ድርጅትን እናውቃቸዋለን።
ከሃምሳ ዓመታት በላይ ያገለገለውን መንግሥታዊውንና የአገሪቱ ኦፊሴላዊ የዜና ምንጭ የሆነውን የኢትዮጵያ ዜና አገልግሎትን አዳክሞ በብቸኛ የዜና ምንጭነት ለመወጣት ከሚታገለውና የኢሓዴግ የፕሮፓጋንዳ ምንጭ ከሆነው «ዋልታ ኢንፎርሜሽን ማዕከል» ስለነፃው ፕሬስ በጐ እይታ አንጠብቅም።
በደርግ ቢሮክራሲና በእስር ቤት የነበሩትን የኢሓፓ ከጂዎች ለአዲሱ ቢሮክራሲ አገልግሎት ያዘጋጀውን ፎረም - 84ን በሊቀመንበርነት የሚመራ ግለሰብ ከሚያካሄ%ደው የቴሌቪዥን ድርጅት አሁን ካለው የተለዬ ሆኖ እናገኛለን ብለን የምናምን የዋሆች አይደለንም።
«የኢንፎርሜሽን ቀን» ሲከበር በሰነበተበት ሳምንት 18 የነፃው ፕሬስ ጋዜጠኞች በወህኒ ቤትና በማዕከላዊ እስር ቤት እንደሚገኙ ይታወቃል።
ስለ እነሱ ምንም አልተባለም።
ዓለም አቀፍ የጋዜጠኞች መብት ድርጅት (Committee to Protect Journalist - CPJ) እ.አ.አ. በ1997 ማለትም በያዝነው ዓመት ባወጣው መግለጫ ጠቅላይ ሚኒስትር መለስ ዜናዊን በዓለም ላይ ከሚገኙ አስር የፕሬስ ጠላቶች አንዱ አድርጓቸዋል።
ይህን እውነታ በስሙ ብዙ የሚባልለት ሕዝብ እንዲያውቀው አልተደረገም።
የተቃዋሚ ፖለቲካ ድርጅቶች ሀሳቦች በመንግሥታዊ መገናኛ ብዙሃን እንዳይስተናገዱ ተከልክለዋል።
ለይስሙላና ለፕሮፓጋንዳ ግን የመንግሥታዊ መገናኛ ብዙሃን አጠቃቀም ሕግ ወጥቷል።
ከመንግሥት ሚዲያ ጐን ገዥው ፓርቲ ዋልታ ኢንፎርሜሽን፣ ራዲዮ ፋና፣ አብዮታዊ ዴሞክራሲ፣እፎይታ፣ ወዘተ፣ ወዘተ፣ እያለ የራሱን የፕሮፓጋንዳ ሥርዓት በመዘርጋት የሀሳብ ሞኖፖሊ ለመፍጠር ደፋ ቀና እያለ ነው።
በአንፃሩ በነፃው ፕሬስ ላይ ሠፊ የፕሮፓጋንዳ ዘመቻ ከፍቷል።
እነዚህ ሁሉ ችግሮች በዚያ ብዙ በተባለለት የ«ኢንፎርሜሽን ቀን» አልተወሱም።
ብቻ በዚህ መድረክ እስከዛሬ የሆነውን ሁሉ አብረው ሲያማስሉ የነበሩ ግለሰቦች ሂሳዊ ለመሆን ሲሞክሩ አድምጠን የፖለቲካው አየር የሚነፍስበትን አቅጣጫ የማየት ችሎታቸውን አድንቀናል።
እድሉን ብናገኝ ኖሮ ትልቁ ጥያቄአችን «ገዥው ፓርቲና ባለሥልጣኑ መንግሥት ቢያንስ ራሳቸው ላወጡት ሕግ ይገዙ!» የሚል በሆነ ነበር።
የኢትዮጵያ ፌዴራላዊ ዲሞክራሲያዊ ሪፐብሊክ ሕገ - መንግሥት በአንቀጽ 29 ላይ ማንም ሰው የመሰለውን አመለካከት ለመያዝ እንደሚችል ደንግጓል።
ይሁንና ሰዎች ኦነግ፣ መአህድ፣ ኢሓፓ እየተባሉ ይሳደዳሉ።
ኦነግነት፣ መአህድነት፣ ኢሓፓነት አንድ የተወሰነ ፖለቲካዊ አመለካከት ማራመድ ይመስለናል።
የሚያሳስርበትና የሚያስገድልበት ምክንያት አልታያችሁ ብሎናል።
ሌላው ቀርቶ የነፃው ፕሬስ ጋዜጠኞች በጋዜጣና መጽሔታቸው ባሰፈሩት ሀሳብ ይከሰሳሉ ይታሠራሉ።
እንደ ሕገ -- መንግሥቱና እንደ ፕሬስ ሕጉ ከሆነ ነፃው ፕሬስ መረጃ የማግኘት መብት አለው።
የመረጃው በር ግን ተከርችሟል።
በሕገ - መንግሥቱ አንቀጽ 29 ንዑስ አንቀጽ 6 የአመለካከት እና ሀሳብን በነፃ የመያዝና የመግለጽ መብቶች «ገደብ ሊጣልባቸው የሚችለው የሀሳብና መረጃ የማግኘት ነፃነት በአስተሳሰባዊ ውጤት ሊገታ አይገባውም በሚል መርህ ላይ ተመሥርተው በሚወጡ ሕጐች ብቻ ይሆናል።»
የሚል ሠፍሯል።
የነፃው ፕሬስ ጋዜጠኞች ግን አሁንም በጋዜጣና በመጽሔት ባሠፈሯቸው የግለሰብ ሀሳቦች (opinion articles) ጭምር «የሕዝብን ሀሳብ ሊያናውጥ የሚችል» በሚል ክስ እየታሠሩና እየተከሰሱ ናቸው።
መንግሥት በማንኛውም የሕይወት ዘርፎች ችግሮች መኖራቸውን ሲገነዘብ ችግር አስወጋጅ ሕጐችን ያወጣል።
በፕሬስ አካባቢ በርካታ ለፕሬስ ዕድገት የማይበጁ ችግሮች እንዳሉ እናውቃለን።
ይሁንና ሕግ አውጥቶ ችግሮችን ማቃለሉ ቢቀር ቀደም ሲል ወጥተው በሥራ ላይ ያሉት ህጐች ሊከበሩ ይገባል።
በሌሎች አገሮች ለታዳጊ ፕሬሶች እንደሚደረገው ዓይነት ድጐማውንና ታክስ ቅነሳውን ለልብ ወዳጆች ትተን ወከባውና እሥራቱ ይቅርልን።
ከጦቢያ ኅዳር 11 ቀን 1990
ሻዕቢያ የነፃነት በዓሉን ምክንያት በማድረግ በሺ የሚቆጠሩ ኢትዮጵያውያንን አሰረ
የሻዕቢያ መንግሥት 10ኛ የነፃነት በዓሉን ምክንያት በማድረግ በሺ የሚቆጠሩ ኢትዮጵያውያንን አፍሶ በማጎሪያ ካምፖቹ ማሰሩን በአስመራ የሚገኘው የኢትዮጵያ ኤምባሲ አስታወቀ።
ኤምባሲው ትናንት እንደገለጸው የሻዕቢያ መንግሥት አራት የኢትዮጵያ ኤምባሲ ሰራተኞችን ጨምሮ በርካታ ኢትዮጵያውያንን ከመንገድና ከመኖሪያ ቤታቸው እያፈሰ በተለያዩ ፖሊስ ጣቢያዎች የቀበሌ ጽ/ቤቶችና ማጎሪያ ካምፖች ውስጥ አስሯል።
ሻዕቢያ የሚያካሂደውን ኢሰብዓዊ ድርጊት ከግንቦት 14 ቀን 1993 ዓ.ም ጀምሮ አጠናክሮ መቀጠሉንና አዲአቤቶ በሚባል ካምፕ ውስጥ እያጎራቸው መሆኑን ኤምባሲው ጨምሮ አስታውቋል።
ከአዲስ ዘመን ግንቦት 17 ቀን 1993
ምዕመናን ከፓትርያርኩ እጅ ቁርባን መቀበልን ማቆም መጀመራቸው ተገለፀ!
ጥር 22ቀን ፣ 1991 ዓ.ም በቅ/ዑራኤል ቤተክርስቲያን በተካሄደው በዓለ ንግስ ፓትርያርኩ የቅዳሴውን ሥነ-ሥርዓት የመሩና የቀደሱ ሲሆን በቁርባን ሰዓት ምዕመናን ከፓትርያርኩ እጅ ቁርባን (ሥጋ ወደሙ) ላለመቀበል ወስኖ መመለሳቸው ተገለፀ።
በዕለቱ በቦታው የተገኘው ሪፖርተራችን አንዳንድ የዓይን ምስክሮችን በዋቤነት በመጥቀስ እንደ ዘገበው፣ ጥምቀት ክርስትና የወሰዱ ሕፀናትና ከጥቂት ሰዎች በስተቀር፣ በዓሉን በማስመልከት ሥጋ ወደሙ ለመቀበል ከዋዜማው ጀምሮ አሰፍስፎ ይጠባበቅ የነበረው ሕዝበ- ክርስቲያን ግን ፓትርያርኩ ቀዳሽና አቁራቢ መሆናቸውን ሲያረጋግጥ ቁርባን ሳይወስድ እየወጣ መሄዱን ነው የገለፀው።
የህዝብ ባለ ፀጋ የሆነው ቅ/ዑራኤል ቤተ-ክርስቲያን እንኳን በዓመት በዓል በአዘቦት ሳይቀር ጭንቅ ጥበብ እስኪል ግቢውም ውጩም በሕዝበ ክርስቲያኑ የሚጥለቀለቅ ቦታ ነው።
ጥር 22ቀን ፣ 1991 ዓ.ም የነበረው የህዝብ ብዛትም ስፍር ቁጥር አልነበረውም።
ከዚሁ ሁሉ የበዓሉ ታዳሚ ብዙ ሕዝበ-ክርስቲያን ውስጥ በጣት የሚቆጠሩ ምዕመናን ብቻ ከሕፃናቱ ጋር ለቁርባን ሲሰለፉ ከማየት በስተቀር የተጠበቀውን ያህል ሕዝበ ክርስቲያን ለቁርባን አለመቅረቡ ይባስ ብለው እየጣሉ ለመውጣት ግድ እንደሆነበትም የዓይን ምስክሮቹ ይናገራሉ።
በፓትርያርኩ እጅ መቁረብ ቀርቶ በሚገኙበት ቤተ-ክርስትያን ቁሞ ማስቀደስ ከተው ዓመታት ያለፋቸው ወገኖች እንዳሉ የገለፁም አሉ።
በዑራኤል በዓል ያልተጠበቀው አዲሱ ክስተት ግን ብዙዎችን አስገርሟል።
አድማ መምታት ያክል ነው በማለት በአድናቆት ነው የገለፁት።
በተራ ቀን እንኳ ብዙ ምዕመናን ለቁርባን የሚሰለፉበት የዑራኤል ቤተ-ክርስቲያንን ለሚያውቀው ሰው በዚያኑ ዕለት ሁኔታ ብዙዎቻችን አፍረንበታል
ብለዋል የዓይን ምስክሮቹ።
ይህ እንዲህ እንዳለ የቢራና የጮማው ገፀ በረከትም ዳግም እያቆጠቆጠ መሆኑን ውስጠ አዋቂዎቹ ገልፀዋል።
ይህንን የስጦታ ፕሮግራም ለማመቸት ሲሉ የደብሩን ጸሐፊ የጸሎት ሥነሥርዓት አቋርጠው በአራት ኪሎ የመጠጥ ማከፋፈያ ግረሰሪዎች ዙሪያ ሲሽከረከሩ ማርፈዳቸውን ቅርበት ያላቸው ወገኖች አስረድተዋል።
በተለይም ከላይ እስከ በጥቁር ልብስ ተንቆጥቁጠው ጳጳስ መስለው፣ ከነቆባቸው ገና በጠዋቱ በመጠጥ ደጃፍ መገኘታቸው የቤተ-ክርስቲያናችን ክብር የሚነካ ነው ባይ ናቸው።
ፒካኘ መኪና ይዘው ከዚያ የክብር ልብሳቸው ጋር ግሮሰሪ ሰፈር ስናገኛቸው አፍረናል።
ያውም በታላቁ በዓል ይላሉ።
ቅርበት ያላቸው ወገኖች።
ከፊያሜታ ጥር 28 ቀን 1991
መምህሩ በፖለቲካ ስም ከሥራና ደመወዝ ታገዱ!
የጐላ ቅዱስ ሚካኤል ቤተ ክርስቲያን የመፅሐፍ መምህር የሆኑት መምህር ጥበቡ አያሌው ፖለቲካ ተናግረዋል በሚል ሰበብ ከሥራና ደመወዝ መታገዳቸው ተገለፀ።
አሳፋሪና ቅሌት አዘል የሆኑ ነገሮች አልፎ አልፎ በአንዳንድ የቤተ ክርስቲያን ኃላፊዎች አካባቢ ብቅ፣ ብቅ፣ ማለታቸው አልቀረም።
የመምህር ጥበቡ አያሌው ከሥራና ደመወዝ የመታገዳቸው ጉዳይም በዚህ ዙሪያ ያተኰረ መሆኑን ውስጥ አዋቂዎች እየተናገሩ ነው።
በአጋጅና ታጋጅ መካከል አለመግባባት ከተፈጠረ ወራቶች ተቆጥረው እንደነበር የመፅሐፍ መምህሩ ከመታገዳቸው በፊት የገጠማቸው የውጣ ውረድ ዘገባ እንደሚያመለክተው፣ ከስንት ያለመግባባት ጉዞ በኋላ በፖለቲካ ሽፋን ከሥራና ደመወዝ እንደታገዱ የደረሰን ዝርዝር ዘገባ ይገልፃል።
የመፅሐፍ መምህሩ፣ በመጀመሪያ ያለፈቃድና ያለበቂ ምክንያት በሥራ ገበታዎ ባለመገኘትዎ የተሕሳስ ወር 1990 ደመወዝዎ አይከፈልም ከተባሉ በኋላ በተከታታይ አጭር ጊዜ ውስጥ ደመወዛቸው በማስጠንቀቂያ እንዲለቀቅላቸው ተደርጐ፣ የበላይ አካል አምኖባቸው ከተመደቡበት የመፅሐፍ መምህርነት ተነስተው፣ የደብሩ ቄስ ገበዝ፣ አጋፋሪና ሊቀዲያቆናት በሚመድቡት በማንኛውም የሥራ ክፍል እንዲያገለግሉ በማለት ዳግም የመጨረሻ መስጠንቀቂያ እንደተሰጣቸው ከዘገባው መረዳት ተችሏል።
ሆኖም በመፅሐፍ መምህሩ ጥበቡ አያሌው ከደብሩ አስተዳዳሪ የተሰነዘረውን ፍትሕ የተጓደለ አሰራር የበላይ አካል ውድቅ እንዳደረገ ዘገባውያስረዳል።
ነገር ግን የደብሩ አስተዳደርና የመፅሐፍ መምህሩ ከስንት ሰጣ ገባ ጉዞ በኋላ የመፅሐፍ መምህሩ ከሥራና ደመወዝ እንዲታገዱ የተደረገበት ዋና ምክንያት ፖለቲካ ተናግረዋል የሚል ሆኖ ይገኛል።
ታዛቢና ተመልካች ለዕገዳው የተሰጠውን የፖለቲካ ምክንያት ነቅፈዋል፣ እዳውን ያስተላለፈውን አስተዳዳሪም በንቀት ዓይን ለማየት ተገደዋል።
ከወራት መናቆር ሂደት የጠሉትን የመፅሐፍ መምህር በፖለቲካ ጠልፎ ለመጣል ወጥመድ መዘርጋታቸው ካህን ነኝ ከሚል ሰው አይጠበቅም ሲሉ ገልፀዋል።
በኤርትራና በኢትዮጵያ መንግሥታት መካከል የተፈጠረውን ግጭት አንስተው፣ "ሕዝብንና ሕዝብን፣ ሕዝብንና መንግሥትን፣ ምዕመናንና ቤተ ክርስቲያንን፣ ቤተ ክርስቲያንና መንግሥትን የሚያጋጭ ንግግሩ አድርገዋል።
ተብሎ የግንቦት ወር 1990 ደመወዛቸው እንዳይከፈልና ከሰኔ ወር 1990 ጀምሮም ከሥራና ደመወዝ የታገዱት የመፅሐፍ መምህር እስካሁንም በእንግልት ላይ እንደሆኑና ዳኝነት ለማግኘት ወደ በላይ አካል በማመልከት ላይ እንደሆኑ ተያይዞ የደረሰን ዜና ያመለክታል።
ቀደም ሲል ጀምሮ በደብሩ አስተዳደርና የመፅሐፍ መምህር መካከል ከነበረው መቃቃር በመነሳት ፖለቲካ ተናግረዋል፣ ተብሎ ከሥራ የመታገድ ዕጣ የደረሳቸውመምህር የተባሉትን ፖለቲክ ተናግረው ታገዱ ማለቱ ፍፁም ለመቀበል የሚያስቸግርና በነበራቸው አለመግባባት የተወሰደ እርምጃ ሳይሆን አይቀርም የሚሉ ታዛቢዎችም አሉ።
ከግል በቀል ጋር የተያያዘ መሆኑን የሚያመለክተው ነገር ቢኖር፣ የመፅሐፍ መምህርን በተራ ሥራ እንዲሰማራ ትዕዛዝ ማስተላለፉና የበላይ አካል (የአውራጃው ሰበካ ጉባኤ ጽ/ቤት ኃላፊ) በጥናት ያስተላለፈውን ትዕዛዝ ወደ ጐን በመተው የራሳቸውን አቋም መግለፃቸው እንደሆነ ታዛቢዎቹ አስምረውበታል።
ብዙ መምህራን በሚናፍቁበት ፈታኝ ዘመን እንዲህ ዓይነቱ አምባገነናዊ እገዳውን የፈፀሙትን ትዝብት ላይ የሚጥልና ቤተ ክርስቲያንንም የሚጐዳት ነው ሲሉም አሳስበዋል።
ያም ሆነ ይህ የመፅሐፍ መምህሩ በፖለቲካ ተሳቦ ከሥራ ተገልለዋል።
ከፊያሜታ መስከረም 15 ቀን 1991
ከኢትዮጵያ ፌዴራላዊ ዴሞክራሲያዊ መንግሥት የተሰጠ መግለጫ
ሰሞኑን በአዲስ አበባ ዩኒቨርስቲ ተማሪዎች ተቀስቅሶ የሰነበተ አለመረጋጋትና የመማር ማስተማር ሂደት መቋረጥ ከተከሰተ ጀምሮ መንግሥት የተማሪዎቹን ጥያቄዎች ለመስማትና አግባብነት ያላቸውን ለመመለስ ረጅም ርቀት እንደተጓዘ በመገናኛ ብዙሃን ተገልጿል።
ተማሪዎቹ ያቀረቡትን ጥያቄ በዝርዝር አዳምጦ ተገቢነት ያላቸውንና የሌላቸውን ጥያቄዎች ለመለየትና በመፍትሔው ላይ ለመግባባት የሚያስችል ውይይት በትምህርት ሚኒስቴርና በተማሪዎቹ ተወካዮች መካከል ተካሂዷል።
በመንግሥትና በተማሪዎች መካከል በተካሄደው በዚህ ውይይት መንግሥት ተገቢ ናቸው ብሎ ያመነባቸውን የተማሪዎችን ጥያቄዎች ተቀብሏል።
በዩኒቨርስቲው አስተዳደር ዙሪያ የሚነሱ ችግሮችን ለመፍታት ያስችላሉ ብሎ ያመነባቸውን የመፍትሄ ሃሳቦች አቅርቦ ከሞላ ጎደል በሁሉም ጉዳዮች ስምምነት ላይ ተደርሷል።
በወቅቱ ከተማሪዎቹ ጋር መግባባት ላይ ያልተደረሰበት ጥያቄ የዩኒቨርስቲው ጥበቃ ፖሊስ በአፋጣኝ እንዲነሳ የቀረበው ጥያቄ ብቻ ከመሆኑም በላይ ይህም ቢሆን ተማሪዎቹ በትዕግስት አልባነት የገፉበት እንጂ ብዙ መፍትሔ ያልተቀመጠለት ጉዳይ አልነበረም።
መንግሥት የተማሪዎችን ጥያቄ የመለሰና በርግጥ አስተዳደራዊ ችግሮቻቸው እንዲቀረፍላቸው የሚፈልጉ ተማሪዎችን ፍላጎት የሚያረካ የመፍትሔ ሃሳብ ያቀረበ ቢሆንም ይህ መፍትሔ ግን ከተማሪው በስተጀርባ የራሳቸው የፖለቲካ አጀንዳ ይዘው ለተሰለፉ የፖለቲካ ድርጅቶችና ለጥቂት ተናጓጅ ተማሪዎች የሚዋጥላቸው ሆኖ አልተገኘም።
እነዚህ የፖለቲካ ድርጅቶችና የነሱ አባላት የሆኑት አንዳንድ ተማሪዎች በኢህአዴግ ውስጥ ተፈጥሮ የነበረውንና ስርዓት ባለው መንገድ የተፈታውን ጊዜያዊ ችግር እንደዘላቂ መዳከም በመቁጠር ስርዓት አልበኝነትና ህገ ወጥነትን ለማስፈን ሊጠቀሙበት አቅዱ።
እነሆ የዚህ እቅዳቸው ውጤት የሆነውን በጥቂት ተማሪዎችና በዋነኛነት በከተማው ቦዘኔዎች የሚካሄድ የመንጋ እንቅስቃሴ በአዲስ አበባ ከተማ ላይ ሁከት ለማስፋፋት ሞክረዋል።
መንግሥት ህጋዊ እርምጃዎችን ለመውሰድ ችሎታውና ዝግጅቱነቱ እንደሌለው በመቁጠርም የሕዝብን ፀጥታ የማወክ እንቅስቃሴ በማድረግ ላይ ተሰማርተዋል።
የኢትዮጵያ ፌዴራላዊ ዴሞክራሲያዊ መንግሥት ተገቢነት ያላቸውንና በህጋዊ መንገድ የሚቀርቡ ማናቸውንም ጥያቄዎች ለማስተናገድ መቸም ቢሆን ወደኋላ አላለም።
ከአሁንም በኋላም ሕጋዊ በሆነ መንገድ የሚቀርቡና ተገቢነት ያላቸውን ጥያቄዎች ለማስተናገድ ጥረቱን አያጓድልም።
ነገር ግን ሁኔታውን በተሳሳተ መንገድ በመንገዘብና ኢህአዴግ ተዳክሞልናል በሚል አጉልና መሰረተ ቢስ ተስፋ ሁከትና ብጥብጥ በመቀስቀስ ከገበያ ግርግር ተጠቃሚ ለመሆን የሚደረግን ማናቸውንም ሙከራ ፈፅሞ አይቀበልም።
የማንኛውም መንግሥት ተቀዳሚ ተግባር ሰላምና መረጋጋት ማስፈን በመሆኑ በፖለቲካ ድርጅቶችም ሆእን እነሱን ተከትለው በሚነጉዱ አንዳንድ ተማሪዎችና በተለይም በከተማ ቦዘኔዎች የሚፈጠር ግርግርና ሁከት በምንም ምክንያት በቸልታ አይታይም።
ከዚህ በመነሣት ፌዴራል (መንግሥት) የህዝብን ሰላምና ፀጥታ በሚያደፈርሱ በመንግሥትና በህዝብ ሃብና ንብረት ላይ ጉዳት በሚያደርሱ ክፍሎች ላይ ጠንካራና የማያዳግም እርምጃ መውሰድ እንዳለበት ወስኗል።
በዚህ መሰረት የፌዴራል ፖሊስ የህዝብን ሰላምና ፀጥታ በሚያናጉ ህገ ወጦች ላይ አስፈላጊ ሆኖ የተገኘውን እርምጃ ሁሉ እንዲወስድ ታዟል።
የኢትዮጵያ ፌዴራላዊ ዴሞክራሲያዊ መንግሥት በየትኛውም የአገሪቱ ጫፍ የሚገኙ ተማሪዎች በተለይ የከፍተኛ ትምርህት ተማሪዎች ጥያቄዎች ካሏጨው ሕግና ሥርዓትን ተከትሎ ከማቅረብ ባሻገር በራሳቸውም ሆነ ከሌሎች ሕገወጥ አካላት ጋር በመተባበር በመንግሥትና በሕዝብ ንብረት ላይ አንዳችም ዓይነት ጥፋት ለማድረስ ከሞከሩ ኃላፊነቱ የራሳቸውና የራሳቸው ብቻ መሆኑን በጥብቅ ያስታውቃል።
በዚህ አጋጣሚ በተማሪዎች ጥያቄ ተሸንፈው ሥርዓት አልበኝነትን ለማስፈን የሚንቀሳቀሱ የፖለቲካ ሆነ የሰብዓዊ መብት አስጠባቂ ነን ባይ ድርጅቶች ከዚህ አድራጎታቸው እንዲቆጠቡ ያስጠነቅቃል።
የኢትዮጵያ ፌዴራላዊ ዴሞክራሲያዊ መንግሥት
ሚያዝያ 10-1993 ዓ.ም
ከአዲስ ዘመን ሚያዝያ 11 ቀን 1993
አፍሪካን ይለውጣሉ ተብለው ተስፋ የተጣለባቸው አዲሶቹ መሪዎች መስመር እየለቀቁ መሆኑ ተገለጠ
በኢትዮጵያና በኤርትራ መካከል የነበረው ንፋስ ይገባበታል ተብሎ የማይታሰበው የሰመረ ግንኙነት የመበላሸቱ ሁኔታ በናፍቆት ሲጠበቅ የነበረው የዓለም የእግር ኳስ ዋንጫ መምጣት የዓለምን ትኩረት ስልቦት ሽፍኖት ቆይቶ ነበር።
ጨዋታው ከቀጠለ በኋላ ግን ሁላችንም ቁጭ ብለን በአዲስ አበባና በአስመራ መካከል ምን ሰይጣን ገባ የተፈጠረው ስህተት በትክክል ምንድን ነው? በማለት እንድንመረምር አስገድዶናል።
ባለፉት ቅርብ ዓመታት የሁለቱ መንግሥታት መሪዎች የዓለምን የዜና አውታሮች ክፉኛ የሳቡና ከፍተኛ አድናቆት የሚገልፁ ቅፅሎችንም ያገኙ የነበሩ ናቸው።ብልህ፣ ግልፅ የተደራጁ ቆራጥ ኩሩ፣ በአመዛኙ ወጣቶች ናቸው የሚል ክቦሽ ተሰጥቷቸው ነበር።
የኤርትራው ፕሬዚዳንት ኢሳአያስ አፈወርቂ የኢትዮጵያው ጠቅላይ ሚኒስትር መለስ ዜናዊ ይቆጠሩ የነበሩት ከአዲስ በቀሎቹ ተራማጅ የአፍሪካ መሪዎች ጐራ ነበር።
አዲሱ የመሪዎች ትውልድ በውስጡ የኡጋንዳውን ዩዌሪ ሙሴቬኒና፣ የሩዋንዳውን ፓል ካጋሜን ያካተተ ነው።
የዲሞክራቲክ ኮንጐ መሪ ሎሬ ካቪላ ስልጣን ላይ እንደወጡ ሕዝብ እሳቸውንም በዚህ የመሪዎች ጐራ አስቀምጧቸው ነበር።
አሁን ግን ከአጋሮቻቸው ከካምፓላና ከኪጋሊ ጋር አብረው መሄድ ስላልቻሉ ከዚህ ውጪ ሆነዋል ተብሏል።
እነዚህ አዲስ መሪዎች ከአገራቸው ውጪ ባሉት የአፍሪካ አካባቢዎች ያለውን ሕዝብ ልብንም ማርከው እንደነበር ጥርጥር የለውም።
ዩዌሪ ሙሰቬኒ በኬንያ ሕዝብ ፊት ንግግር ባደረጉ ቁጥር ሕዝቡ ከፍተኛ አድናቆት ይቸራቸው ነበር።
በኬንያ ባለፈው ዓመት በመንግሥት ፖሊስና በአገሪቱ የለውጥ ፈላጊ አማጺያን መካከል በተደረጉት በርካታ አስከፊ ግጭቶች ሳቢያ የአገሪቱ መሪ ፕሬዚዳንት ሞይ የኮንጐው ካቢላ ስም ሲጠራ በጣም ያስፈራቸው ነበር።
በአገሪቱ ፕሬስም በሟቹ የዛየር አምባገነን መሪ በሞቡቱ ሴሴሴኮ ላይ ምን እንደደረሰባቸው በመግለጹ የኬንያው ፕሬዚዳንት አራፕሞይም ህገመንግሥቱን አላሻሽልም ብለው ባላቸው አቋም የሚቀጥሉ ከሆነ ተመሳሳይ እጣ ሊገጥማቸው እንደሚችል በማነፃፀር ፅፈዋል።
አንዳንድ የኬንያ ተቃዋሚ ፓርቲ መሪዎችም ለኬንያው መሪ አዲስ ስም በማውጣት ሞይቡቱ (መምቆ-ሃረሦረ) ብለዋቸዋል።
ፕሬሱ እሳቸውን ከሞቡቱ ጋር አነፃፅሮ ያቀረበው ፅሁፍ ሞይን በጣም ስለቆጠቆጣቸው በአደባባይ ለሕዝብ ባደረጉት ንግግር አምባገነን አለመሆናቸውን በመግለፅ የተሰነዘረባቸውን ኩነና ተቃውመዋል።
በአፍሪካ አዲስ ውልድ መሪዎች ላይ ትልቅ እምነት ጥለው ከነበሩት ውስጥ የዩ.ኤስ አሜሪካና የደቡብ አፍሪካ አመራሮች ይገኙበታል።
እነዚህ መንግሥታት በአዲሶቹ መሪዎች አፍሪካ እንደገና እንድምትወለድ በሰፊው ተወርቶ ነበር።
ምንም እንኳን ሐቀኛ የፖለቲካ ታዛቢዎች ሕዝብ ስለነዚህ ሰዎች በሚወሩ ወሬዎች ልቡ መሰለቡን አይተው ስለመሪዎቹ እውነተኛ የአፍሪካ መድህን መሆን ስጋት ገብቷቸው የቆየ ቢሆንም ብዙውን ሕዝብ ያስደነገጠው ግን በኢትዮጵያና በኤርትራ መካከል የፈነዳው ጦርነት ነበር።
አሁን ሲገመገም እነዚህ ' አዲስ-ውልዴ መሪዎች አፍሪካ ውስጥ ስልጣን እንዴት እንደሚያዝና አመራሩ እንዴት መሆን እንዳለበት የነበረውን የቀድሞውን የለወጡት ለመሆናቸው ምንም ጥርጥር የለውም።
የደቡብ አፍሪካው ፕሬዚዳንት ኒልሰን ማንዴላ በቅርቡ ቡርኪናፋሶ ላይ ተደርጐ በነበረው የአፍሪካ መሪዎች ስብሰባ ላይ አንዱ አገር በሌላው አገር የውስጥ ጉዳዮች ጣልቃ እንዳይገባ የሚለው የአፍሪካ አንድነት ድርጅት ሕግ ጠቀሜታው ምን ላይ እንደሆነ ጠይቀው ነበር።
አሁን በኢትዮጵያና በኤርትራ መካከል የተከሰተው ጠላትነት ከዓመት በፊት ለአዲሶቹ መሪዎች ያልተገለጡላቸው ሁኔታዎች እየተከሰቱ ለራሳቸው ጥያቄዎችን እንዲያቀርቡ አስገድዷቸዋል። The recently surfaced enmity between Ethiopia and Eritrea obliged the new leaders to ask themselves why this didn't happen before years. ለምሳሌ የኮንጐ ዲሞክራቲኳ ካቢላ በዚህ ቡድን ውስጥ ደስተኛ ሆነው መቀመጥን ትተዋል። For instance, Democratic Congo's Kabila stopped being pleased with this group. የሙሴቬኒና የካጋሜ መንግሥታትም ከውስጥ አማጺያን ጋር ለመፋለም ከአገራቸው በጀት ከፍተኛውን ድርሻ ለጦርነት በማውጣት ላይ ይገኛሉ።
በሌላ በኩል ደግሞ በአስመራና በአዲስ አበባ መካከል የተፈጠረው ግጭት አዲሶቹን መሪዎች ለሚተቹ ጥሩ ደካማ ጐን ስላገኙ ለተከሰቱ የፖለቲካ ችግሮች ወታደራዊ መፍትሔዎችን መፈለጋቸው አዲሶቹ መሪዎች ችኩሎች ናቸው እንዲሏቸው አብቅቷቸዋል።
እኔ እራሴ የሙሴቬኒ ትልቅ ደጋፊ ነበርኩ ነገር ግን ስንት ጊዜ ጆሴፍ ኮኒንና የሎርድ እረዚስታንስ አርሚን ድባቅ ልመታ ነው እያሉ መግለጫ ሲሰጡ በመስማቴ ተስፋ ልቆርጥባቸው በቅቻለሁ።
እነዚህ አዲስ በተለይ ላለፉት 3 ዓመታት ከፍተኛ የኬንያ መንግሥት ሹማምንት ከአዲሶቹ መሪዎች ይልቅ ፕሬዚዳንት ሞይ በዲሞክራቲያዊነት የበለጡ እርምጃን ተራምደዋል እያሉ ተቃውሞ አቅረበውባቸዋል።
ሆኖም ግን አሁንም በተለይ ከለጋሹ ማህበረሰብ አቅጣጫ ከፍተኛ ግፊት እየደረሰባቸው ነው።
በአሁኑ ጊዜ የኬንያ የፖለቲካ ሠዎችና ሲቪሉ ህብረተሰብ መሪዎች ወደ በለጠ ዲሞክራሲያዊ ህገ መንግሥት ወደሚያመራ የሥራ ሂደት ውስጥ ላይ ይገኛሉ።
ምንም እንኳን የአሠራሩ ሂደት የተዘበራረቀና አለመተማመን የሠፈነበት ቢሆንም የምንጓዘው በእውነተኛ የኬንያ ዘይቤ ወደ መፍትሄው ነው።
ህዝባችን ወደ ጫካ ስለመግባት ሲያወራ አይሰማም ከዚህ ይልቅ የበለጠ ዲሞክራሲያዊነት ስለሚሠፍንበት ሁኔታ ይወያያል እንጂ።
አስተያየት ሠጪው ጆን ጊቶንጐ
የአፍሪካን እስትራቴጂክ ሪሰርች ኢኒስቲቲውት ዳይሬክተር
ከፊያሜታ ሐምሌ 3 ቀን 1990
የቆሎ ተማሪ ትዝታ
የተሜ የትዝታ ምህዋር የከተማውን ቀልብ ሣይቀር እያስደመመ እያስገረመ ጥቅልል አድርጎ ይዞ ወደ ገጠር እብስ ይላል።
የገጠር ሕይወት ለተሜ ከምንም በላይ ነው።
ለመጽሐፉ ትርጓሜ ለዜማው ትምህርት ለቅኔው ሙያ እነ ዲማ ደብረወርቅ... እነአክሱም ደብረ ዓባይ... ዙር አምባ ቤተልሔም ዋድላ... እነጨጎዲ ልጅ አንብራ... ጉንጅ ዋሸራ... እነዚህ ሁሉ የተሜ መማሪያአና መመረቂያ ሥፍራዎች ናቸው፣ እነዚህ የተሜ ዩኒቨርስቲዎች የሚገኙት ደግሞ ገጠር ነው።
የቆሎ ተማሪው ትምህርቱን በሚከታተልበት ወቅት ብዙ ገጠመኞች አሉት ከነዚህም መካከል ለዛሬው ይህን አቅርበናል።
"ተሜ" በአማርኛ ቅኔው ሁል ጊዜ ሰው ላይ እንደአሾፈ አይኖርም።
አንድ አንዴ እሱም በተራው በመምህራኑ ይወረፋል።
ዋሸራ ግድም ከየኔታ ገድሉ "የፊደል አገባብ" ሲቀጽልና የዋሸራውን ቅኔ ሲዘርፍ ቆይቶ የዋድላውን ቅኔ ለመማር የመጣ ተማሪ ነው።
ባለሙያ ነበር።
ታዲያ ምን ያደርጋል ክፉ የእጅ አመል አለበት።
ያገኘውን ሁሉ ብድግ ነው።
"አዩኝ አላዩኝ" እያለ የስንቱን ተማሪ "አኩፋዳ" ባዶ አድርጎታል መሰልዎት?
የስንቱን! ጉደኛ ነው።
ቀድሞ ከነበረበት ተማሪ ቤትም "ዘርፎ" ኖሯል የመጣው።
የሚገርመው ይህን ሁሉ ጉዱን ለካ መምህሩ ሰምተዋል።
ስለዚህ በቃ።
ጭራሽ ተማሪ ቤቱን በሌብነቱ ሳይበክል መሰናበት አለበት በማለት ሊቁ ያሬድ መምህሩ ወሰኑ።
እጁ አስመርሯቸዋላ።
አስጠሩትና "አያ ብርሃን ! አገርህ ግባ ትምህርቱ ይበቃሃል... እንግዲህ... ይሉታል በዲፕሎማሲያዊ ቋንቋ።
እሱም "... ይሺ ትንሽ ብቆይ ... ባይሆን የጀመርኩትን እስክጨርስና የቃል ግሥ ቅጸላውን እስክይዝ' ይላቸዋል እሳቸው ግን "የለም የለም የያዝከው... ይበቃሃል... ደሞ... ከጓደኞችህ እንደሰማሁት ዋሸራም ትዘርፍ ነበር" አሉ።
ይኸው እዚህም ያለውን ጨረስክ እኮ... እንግዲህ አገርህ ግባ።
" ብለው አሰናበቱት።"
እሱም ገብቶታል።
በማግሥቱ ጨርቁን ጠቀለለ።
የዚህ ዓይነት ዓመለኛ ተማሪ የሚገኘው ግን ከስንት አንድ ነው።
መቼም የቆሎ ተማሪ ዓላማ የእግዚአብሔርን ቃል በስፋት መማር ነው።
አብዛኛው ተማሪ ታዲያ ለዓላማው ሙት ነውና።
የየሀገሩን የቃለ እግዚአብሔር "ይትበሀል"(ፍሬሐሳብ) ለማወቅ ከአንዱ ወደ አንዱ ሲንከራተት ይኖራል።
እንደወጣ የሚቀረውም ታዲያ የዚያኑ ያህል ነው።
አንዳንዱ በተመረቀበት ሙያ ውንበር ዘርግቶ ጉባዔ አስፍቶሲኖር ሌላው ደግሞ "ዳር አገር" ተጉዞ ትዳር ይዞ የተወለደበትን ቀዬ መለስ ብሎ ሳያየው ከብሮ ወይም ደኽይቶ በሰው አገር እድሜው ያከትማል።
እዚያው ተማሪ ቤት እንዳለም ቢሆን በሰው እጅ የሚበላሸው ብዙ ነው።
አዎ ይህን ያየና የዚህም ዓለም ከንቱነት የተረዳው ደግሞ ትምህርቱን ትቶ "ብን" ብሎ ይጠፋና አንዱ ገዳም ገብቶ ይዘጋል።
ሌላውም ቢሆን ቤተሰቦቹ ከዛሬ ነገ ተምሮ መጥቶ "የልጃችን ዓለም አይተን" እያሉ ሲጨነቁ እሱ ግን "ዓለም ለምኔ" ይልና ቆቡን ጭኖ መንኩሶ ድንገት ከች ይላል።
የአንዳንዱ ደግሞ አንጀት ይበላል።
ያሳዝናል።
በክፉ ደዌ ይለከፍና ወይም በተስቦ በሽታ ይታመምና ሲማቅቅ ከርሞ በሰው አገር "ክልትው" ብሎ እንደወጣ ይቀራል።
"እማር" ብሎ ወጥቶ አገር ጥሎ ሔዶ በሚማርባት ትንሽ ጎጆ ውስጥ በእሳት ቃጠሎ ሞቶ የልጇን መርዶ ከብዙ ዓመት በኋላ የሰማችው እናት የፀፀት እንባዋን እያፈሰሰች፦ "ይማርልኝ ብዬ ዋሸራ ሰድጄ ትምህርት ገባው አሉ እሳት ሆነልጄ" ያለችውም ስለዚህ ነው።
ወደ ትውልድ ሀገሩ እንዳይላክ ደግሞ ከስንት አንድ ነው እንጂ አብዛኛው ተማሪ እንኳን በደህናው በሕመሙም ጊዜ ቢሆን እንደባህል አድርጎት የትውልድ ሀገሩንና ስሙን ቢሞት አይናገርም።
ሀገሩ እያለ ስሙ "ቢያዝን ደስታው አዝመራው ... የነበረው፦ ተማሪ ቤት ሲገባ "ዕዝራ ሱትኤል ኤልያስ... " ብሎ ስሙን ይለውጣል።
ይብስ ብሎ ደግሞ ተሜ ተንኮሉ የስሙን አጠራር አስቸጋሪ ለማድረግ አንዳንዴ "ስምህ ማነው?"
ሲሉት "ቴልጌል ቴልፌልሶር" ይላል።
ይህን ረጅም ስም ለመጥራት ታዲያ በተለይ የዋሁ የገጠርአርሶአደር ሲቸገር ሲያይ ተሜ ተንኮለኛው ከት ብሎ ይስቃል።
ተሜ እኮ ምን ቢስቅ ምን ቢሣለቅ ውስጡ ግን ከእሬት የመረረ ብሶት አለው።
አንድ አንዴ ረሀቡ በጣም ሲፀናበት ወይንም ርቦት ለልመና ከቆመበት ውሻ ሲያሳድደው የተሟላ ቤቱ ጀግና ገበሬ አባቱ የምታዝንለት እህቱና ስለ እሱ አስር አስሬ ደረቷን የምትደቃው አዛኝ እናቱ ትዝ ይሉታል ያኔ ቁጭ ብሎ እየትከዘ፦ "እናቴ ባየሻ እህቴ ባየሻ ለቁራሽ እንጀራ ሲያሳድደኝ ውሻ።
እያለ እንባውን በማፍሰስ ያንጎራጉራል።
የሚገርመው ግን ቁራሽ እንጀራ ለመለመን ሲሔድ አንድ አንዴ አስቂኝ ነገሮችን ተሜ ሲፈጽም እናየዋለን።
ምናልባት በችግር ጊዜ ሣቅን በችግር ለውጦ መከራን በዘዴ የማሳለፍ ጥበብን እያስተማረ ይሆን?
ማን ያውቃል?
... እስቲ ለሁሉም የተሜን ሌላ ተውኔት እናክልልዎ በገጠሩ "ዙረህ ና" ማለት ትንሽ ቆይተህ ተመለስ።
ወይንም በኋላ ና ማለት ነው።
ልክ እኛ "ትንሽ ዞር ዞር ብለህ ና እንደምንለው።"
ተሜ ታዲያ አንድ ቀን ልመና ይሔዳል የደረሰውም ገና ምጣድ እንደተጣደ ምጣዱ ሳይሰማ ነበር።
በበሩ ፊት ለፊት በመቆም ለመነ።
ሴትየዋም ቀና ብላ እያየችው "ተሜ ገና እኮ ምጣዱ አልሰማ" ብትለው።
ተሜም "መቼም እርስዎ ይሰማሉ ብዬ ነው" ይላታል።
እርሷም አማርኛ አዋቂ ኖራ ተንኮለኛነቱን ስለተረዳች ከመጨቃጨቅ በማለት "እሺ ተሜ ባይሆን አንድ ሁለት እንጀራ እስካወጣ... ዙረህ ና" ትለዋለች።
ተሜ ግን ወደ ሌላ አልሔደም ብቻ ፊቱን ወደውጭ ያደርግና ጀርባውን ወደ ቤት አዙሮ የኋሊት ቤቱ ውስጥ ዘው ይላል።
ለካስ ባልየው ቤት ውስጥ ኖሯል።
"ምንድነው አንተ" ብሎ ያፈጥበታል።
ተሜም "እሜቴ ዙረህ ና ብለውኝ ዞሬ እየገባሁኝ ነው።"
ይለዋል።
ሆኖም የተሜ ቀልድ ያንዕለት አልያዘለትም።
የሚስቅ የዋህ ገበሬ አላጋጠመውም።
መዘዝ መጣ።
ገበሬው ተሜን ሙልጭ ኣድርጎ ገርፎ ይለቀዋል።
አንድ ቀን ታዲያ ቅልጥ ባለ ሰርግ ላይ ያገበሬና ተሜ በድንገት ይገናኛሉ።
ተሜ ቂሙን አልረሣም።
ገበሬው ግን መቼ ተሜን ከቁም ነገር ቆጠረው።
ረስቶታል።
ተሜ ደግሞ ይበልጥ ያናደደው ይኼ ነው።
መናቁ።
ሌላው ቢቀር።
... የጠላት ያህል እንኳን አለመታየቱ... እየተበላ እየተጠጣ ወደማታ ሁሉም "ሞቅ" አለው።
ጭፈራና ሽለላ ተጀመረ።
አንዱ ሲቀመጥ ሌላው ይነሳል።
አንዱ ሲያቅራራ ሌላው ይሸልላል።
ሁሉም እየተነሣ ዘራፍ ይላል።
ሁሉም ይፎክራል።
ታዲያ ተሜም ዛሬ መፎከር አለበት።
አሰበ።
ቢያንስ ቢያንስ ለዚህ ገበሬ "ወንድነቱን" በፉከራ ማሳየት አለበት።
ግን እኮ... ገበሬው ኃይለኛ ሰው ነው።
ቢተናኮሰውስ?
ፍርሃት ፍርሃት አለው።
ጭንቅ አለው።
ተሜ "ኤዲያ የመጣው ይምጣ" ብሎ ደጋግሞ ከጠላው ፉት ሲል እየሞቀው መጣ።
ወዲያውም በፍርሃት የተሞላች ትንሽ ልቡ በንዴትና በቁጭት ጋየች ነሸጠው ተሜ።
ድንገት... "ዘራፍ የመምህር አሽከር" አለና ልክ እንደቅኔው ዘርፋ እመር ብሎ ተነሣ።
ሰው ሁሉ ወክ ብሎ ያደመጠው ጀመር።
ብትሩን ይዞ ደበሎውን እያንጓጓ ከሰው መሐል ገብቶ
"ዘራፍ" አለ ተሜ
"ዘራፍ እኔ ተማሪ ዘራፍ ዘራፍ አካኪ ዘራፍ
የቅኔው ብትር የድጓው ጅራፍ
ደጀ ሰላም ዋሻው
አኩፋዳ ጋሻው ዳዊት እንግቱ
ጸሎት ጥይቱ
አይሰጥም ተሜ እጁን በከንቱ
ካህን ሲሸበር ሕዝብ ሲንቻቻ
ዘኬ ዘራፊ ብቻ ለብቻ
የተዝካሩለት ማን ማን ነበሩ
እነመልካሙ እነማማሩ
የመምህር አሽከር የድጓ ልብሱ
አይሳሳም ተሜ ጥቂት ለነፍሱ።
"አለና ቁጭ አለ።"
በቃ ወጣለት።
እድምተኛው ግን አንዴ አወካበት።
ከአዲስ ዘመን ነሐሴ 21 ቀን 1989 ዓ.ም
የድንበሩ ጉዳይ የካቲት 21 ውሳኔ ይሰጠዋል
በኢሕአዴግና በኤርትራ መንግሥታት መሀከል የተፈጠረውን የድንበር ውዝግብ እልባት ለመስጠት የተሰየመው ዓለም አቀፉ ፍርድ ቤት በመጪው የካቲት 21 ቀን 1994 ዓ.ም (ፌብራዋሪ 28/2002) የመጨረሻው ውሳኔ ይሰጥበታል ተብሎ እየተጠበቀ ይገኛል።
ከዚሁ ጋር በተያያዘ ሁለቱም መንግሥታት የሚሰጠውን ውሳኔ ያለምንም ቅድመ ሁኔታ እንዲቀበሉት የተባበሩት መንግሥታት ድርጅት የፀጥታው ጥበቃ ምክር ቤት ትዕዛዝ ሰጥቷል።
የፀጥታ ጥበቃው ምክር ቤት ባለፈው ረቡዕ ጥር 8 ቀን 1994 ባደረገው መደበኛ ስብስባ የዓለም አቀፍ ፍርድ ቤቱን ውሳኔ የሚያስፈፅሙ የልዑካን ቡድን አባላትንም መሰየሙን ከዜና ዘገባዎች ለማረጋገጥ ተችሏል።
ይህ ኖርዌጂያዊው ተወላጅ በአምባሳደር ዓሊ ፒተር ኮልባይ የሚመራው ቡድን የፍርድ ቤቱ ውሳኔ ይፋ ከመሆኑ አንድ ሳምንት በፊት የካቲት 14 ቀን 1994 የኢሕአዴግና የሻዕቢያ መንግሥታት የዓለም አቀፉን ኮሚሽን ውሳኔ መቅበላቸውን የመጨረሻ ማረጋገጫ እንዲሰጡት ያደርጋል ተብሏል።
ይህ ዓለም አቀፉ ኮሚሽን የሚያሳልፈው የድንበር ውሳኔ የመጨረሻና የግዴታ ተፈፃሚነት ያለው ከመሆኑም በላይ ከዓለም አቀፉ ማኅበረሰብ ሙሉ ድጋፍ እንደሚያደግለት በፀጥታው ጥበቃ ምክር ቤት ስብሰባ ላይ በንባብ የተሰማው ፅሑፍ ገልጧል።
የዓለም አቀፉ ኮሚሽኑ ድንበሩን በካርታ ላይ አስምሮ ከጨረሰ በኋላ በምድር ላይ ደግሞ «ችካል» የመትከሉ ተግባርም እንደሚቀጥል ተመልክቷል።
ይሁን እንጂ በድንበር አካባቢ በብዛት የተቀበሩ ፈንጂዎች ያሉ በመሆናቸው በመሬት ላይ የሚደረገውን ድንበር የማካለል ተግባር ሊያራዝመው እንደሚችል ከአሁኑ ስጋት መኖሩ በምክር ቤቱ ስብሰባ ላይ ተነስቷል ተብሏል።
ከጦማር ጥር 14 ቀን 1994
በመርሐ ተዋህዶ ጋዜጣ መታገድ የፓትርርያርኩ ወዳጆች ፈንጠዚያ አደረጉ!
በንግድ ሚ/ር ሕጋዊ ፈቃድ አግኝታ «መርሐ ተዋህዶ» በሚል ስያሜ በ15 ቀን አንድ ጊዜ (አርብ) ስትታተም የነበረችው መርሐ ተዋህዶ ጋዜጣ በፌዴራል የመጀመሪያ ደረጃ ፍ/ቤት ትዕዛዝ በመታገድዋ አይንሽን ላፈር የሚሏት የነበሩ የፓትርያርኩ ጀሌዎች ከፍተኛ ፈንጠዚያ ማድረጋቸውን ውስጥ አዋቂ ምንጮች ለዝግጅት ክፍላችን ገለፁ።
መርሐ ተዋህዶ ጋዜጣ ስትመሰረት «መርሐ ተዋህዶ» በሚለው ስያሜ እንዳትጠራ ተቃዋሚ ካለ ይቅረብ በማለት በፍ/ቤት ታውጆ በወቅቱ የቀረበ ተቃዋሚ አካል አለመኖሩን የሚገልፁት ወገኖች እንደሚሉት በቤተ ክህነት ቃለ መሃላ ብቻ የጋዜጣዋ ድርጅት ሳይቀርብ (ሳይጠየቅ) መታገዷ አግባብነት የለውም ይላሉ።
ስለ ጋዜጣዋ መታገድ ምክንያት የድርጅቱ ባለቤት ፍ/ቤቱ ድረስ በመቅረብ እገዳው እንዲነሳላቸው ጠይቀው እንደነበርና በቤተ ክህነት በኩል በቀረበው ክስ መሰረት ለመጋቢት 16 ቀን 1990 ከተሰጠው ቀነ ቀጠሮ ውጭ እንደማይታይለት ፍ/ቤቱ መግለፁንም ለማወቅ ተችሏል።
በዚህ ዙሪያ የሕግ ሙያተኞችን እንደሚሉት ከሆነ እገዳው አግባብነት እንደሌለው ይናገራሉ።
ስለጋዜጣዋ መታገድ ተከድኖ ይብሰል የሚያሰኝ ምስጢር ሳይኖር እንደማይቀርና ፓትርያርኩም በንዴት ይህችን ጋዜጣ ለማሳገድ ችግሩ ምንድነው? አስፈፃሚ ሰው ነው የጠፋው ወይስ? ይሉ እንደነበር ውስጥ አዋቂዎችን ገልፀው በመታገድዋም ትንሽ እረፍትና መረጋጋት ሳያገኙ እንዳልቀሩ ተናግረዋል።
ጋዜጣው እንድትታገድ ፍ/ቤቱ ቀጥታ ለንግድ ሚ/ር መፃፉንና ለክልል 14 ፖሊስ ኮሚሽን ማሳወቁን የንግድ ሚ/ሩ ደግሞ ለመርሐ ተዋህዶ ድርጅት ማሳወቁን የሚገልፁት ወገኖች እንደሚሉት ስለጋዜጣዋ ያለ አግባብ መታገድ የድርጅቱ ባለቤት ለከፍተኛ ፍ/ቤት የይግባኝ ጥያቄ ሳያቀርብ እንዳልቀረም አስምረውበታል።
የጋዜጣዋ በፓትርያርኩና መሰሎቻቸው ዘንድ መጠላት ዋና ምክንያት የሆነውንም እነዚህ ውስጥ አዋቂ ምንጮች ሲያብራሩ በቤተ ክህነት ውስጥ የሚፈፀመውን የዕለት ዕለት ምስጢር ስለምታጋልጥና አዘጋጆቹም የቤተ ክህነት ሰዎች እንደመሆናቸው መጠን የሚደረጉትን እንቅስቃሴዎች ተከታትሎ ስለሚያጋልጡ ምንም እንኳ «የበሰበሰ ዝናብ አይፈራም» አይነት ነገር ሆኖ በፓትርያርኩ ላይ አዲስ ነገር ባይፈጠርም የጋዜጣዋ በዚህ መቀጠል ቤተ-ክህነትም ሆነ ሰዎቿን ከጊዜ ወደ ጊዜ እርቃናቸውን ስለምታስቀር በለጋነቷ መቅጨቱ አማራጭ የሌለው መፍትሄ ሆኖ ስለቀረበ ሳይሆን እንደማይቀር ተነግሯል።
በትምህርት ሰጪነቷ የምትታወቀው መርሐ ተዋህዶ ጋዜጣ በጠቃሚ መጣጥፎቿ ተውባና አምራ ሃይማኖታዊ ይዘቷን ተላብሳ በቀነ ቀጠሮ ባለመገኘቷ ድንበኞቿን አሳዝና እነ አባ ጳውሎስን ብታስፈነጥዝም ሕጋዊ ፈቃድ ያላት እንደመሆኗ መጠን ለመጋቢት 16 ቀን 1990 ቀጠሮ ግን ሥራዋን እንደምትቀጥል ሳይፈቀድላት እንደማይቀር ተገምቷል።
ከፊያሜታ የካቲት 18 ቀን 1990
በውጭ አገር የሚኖሩ ኢትዮጵያውያን ኢህአዴግን በመቃወም ታላቅ ሰላማዊ ሰልፍ አደረጉ
በኦታዋ (ካናዳ)፥ በዋሽንግቶን ዲሲ፥ በሎንደን (በእንግሊዝ) ፥ በሄግ ፥ በብራስል ፥ ስዊድን ፥ ...ወዘተ እንዱመችነቱና በተለያየ መልክ ኢትዮጵያውያን በወያኔ/ኢህአዴግ ላይ ባካሄዱት ጠንካራ ተቃውሞ አገራችንን ከሻዕቢያ ጥቃት በጋራ ለመከላከልና የዱረ ገው የጎሳ መመሪያ ይሻር ፥ በወያኔ/ኢሕአዴግ የፀጥ ታ ኃይሎች ታፍነው በመወሰድ አድራሻቸው የጠፋ ወገኖች ያሉበት ሁኔታ ይገለፅ ፥ ተቃዋሚን ማሳደድ፥ ማሸበር ፥ መግደል ማፈንና ማሰቃየት ይቁም ፥ ወዘተ... የመሳሰሉትን መግለጫዎችንና መፈክሮች አስተጋብተዋል።
ሐዋርያ የካናዱውን ክፍል የተቃውሞ ሰልፍ ሂደትና አፈፃፀም በቅርበት እንደተከታተለው የአካባ ቢው ሰላማዊ ሰልፍ አስተባባሪ ኮሚቴ ለብዙ ቀናቶ ች ባደረገው ያላሰለሰ ከፍተኛ ጥረት በዕለቱ (ማሻኃ 7/1999) ኦታዋ ላይ በተካሄደው ሰላማዊ ሰልፍ ላይ ከተለያዩ ከተሞች የመጡ ኢትዮጵያውያን ተካፋይ ሆነዋል።
በዚሁ የኦታዋ ሰላማዊ ሰልፍ ላይ ወጣቶች በጉልህ የተሳተፉ ሲሆን ሴቶች እናቶቻችንና እህቶቻችንም ያሳዩት የነበረው ማበረታታትና ጠንካ ራ ተሳትፎ ተያይዞ መጠቀስ ያለበት ነው።
ሰልፉ በፖሊስ እየታጀበ መፈክሮችን በድምቀት አንግቦና እየለፈፈ በካናዱ የሕግ መወሰኛ ጽ/ቤት ፊት ለፊትና ከዚያም ወደ ወያኔ/ኢህአዴግ ኤምባሲ ጽ/ቤት በከተማው መሃል አውራ መንገዶችን እያቋረጠና የትራፊክ ሥርዓተ ሕግን እየሰበረ ባደረገው ጉዞ ብዙ የዱር ተመልካች የነበሩ ካናዱውያን የተዘጋጁ ጽሁፎችን በመቀበልና መፈክሮችን በማንበብ ፥ አንዱንዶቹም ወደ ሰልፉ ገብተው መፈክር አንግበው በመሳተፍ ፥ አስተባባሪዎቹን ስለ ሰላማዊ ሰልፉ ዓላማ በማነጋገር ፥ በተለያዩ ምልክቶች ድጋፍ በመስጠት አስተናግደውታል።
የኦታዋው ሰላማዊ ሰልፍ እንደተጠናቀቀ ከተለያዩ ቦታዎች ተጉዘው ለተሳተፉት ሁሉ በኦታዋ የሚኖሩ ኢትዮጵያውያን ከፍተኛ የግብዣ መስተንግ ዶ አድርግላቸዋል።
እነዚህ የኦታዋ ኢትዮጵያውያን ሰልፉን በሚኖሩበት ከተማ ውስጥ ለማካሄድ ከሰልፍ ፈቃድ እስከ ደህንነትን የሚመለከቱ ዝግጅቶች ድረስ ከጠየቃቸው ሁለገባዊ ዝግጅት በተጨማሪ ለሁሉም የሰላም ሰልፈኛ ዘማች ያን ያህል መስተንግዶ በማድ ረጋቸው አድናቆትን ያተረፉ ከመሆኑ በላይ ለኢት ዮጵያ ሲሉ ለጉልበታቸው ፥ ለጊዜያቸውና ለገንዘባቸው የማይከዩ ልበ ሙሉ ወገኖች በየቦታው መኖራቸውንም አረጋግጧል።
ከየቦታው ወደ ኦታዋ ጉዞና ከኦታዋ መልስ በተደረገው ጉዞ የቶሮንቶውን እንደተከታተልነው በትልቁ የኪራይ አውቶብስ የተጓዘው ክፍል ያለማቋረጥ በቀስቃሽ ዜማዎች የነበረው ጭፈራ ፥ ይታይ የነበረው እህታዊና ወንድማዊ ፍቅር የሚረሳ አይደለም።
በአሁኑ ሰዓት ከአብዛኛው በውጭ ሀገሮች ከሚኖረው የኢትዮጵያ ማኀበረሰብ እንደሚደመጠው ከሆነ ወያኔ/ኢህአዴግ ታሪክ የለገሰችውን አጋጣሚ ተጠቅሞ ከሕዝብና ከተቃዋሚዎቹ ጋር እርቀ ሰላም ፈጥሮ ሀገሪቱ የተሰነዘረባትን ጥቃት ለመመከት አለመሻቱና አለመዘጋጀቱ ፥ በዚህም ላይ በመዐሕድ አባላት ላይ እስከ 20 ዓመት የሚደርስ የፍርድ ብያኔ ማከናነቡ ፥ ዘግየት ብሎ እንደደረሰን ዜናም እውቁ የሕክምና ሊቅና የመላ አማራ ሕዝብ ድርጅት መሥራችና ፕሬዚዱንት ፕሮፌሰር አስራት ወልደየስ በወያኔ ኢህአዴግ መንግሥት በግፍ ለረጅም ጊዜ ታሥረው ሲሰቃዩ ከቆዩ በኋላ በሽታ ገዝግዞ ከጨረሳቸው በኋላ ለሕክምና በቁ ቢባልም ማገገም ሳይችሉ ሕይወታቸው እንዲያልፍ መደረጉ፥...ወዘተ።
የወያኔው ቡድን መቸውንም ቢሆን ሊለወጥና ሊታረም የማይፈልግና የማይችል መሆኑን መስካሪ ነው ይላሉ።
በመሆኑም ይህን መሰሉ የተቃውሞ ሰልፍና በየመልኩ የሚካሄደው የትግል እንቅስቃሴ ቀጣይነትና ስፋት ሊኖረው እንደሚችል ይገመታል።
«አገር ተወረረች» ሲባል በሀገር ወዱድነት ስሜትና በተቆርቋሪነት የደገፉና ሊደግፉም ያሰላሰሉ ሁሉ ወያኔ/ኢህአዴግ በወሰደውና እየወሰደው ባለው ፖለቲካዊ እርምጃ ተስፋቸውን መቁረጣቸው የአደባባይ ሚስጥር ሆኗል።
ከፊያሜታ ሐምሌ 21 ቀን 1991
በሕገወጦች የተዘረፉ ንብረቶች በፖሊስ አሰሳ እየተመለሱ ነው
በአዲስ አበባ ከተማ ከትናንት በስቲያ በተካሄደው ሕገወት ዝርፊያ የተወሰዱ በርካታ የሕዝብና የመንግሥት ንብረቶች በተለያዩ ወረዳዎች በፖሊስ አሰሳ በመመለስ ላይ ናቸው።
የኢዜአ ሪፖርተሮች በተዘዋወሩባቸው ወረዳ 2 እና 5 ቴሌቪዥኖች፣ ዴኮች፣ የቪዲዮ ካሴቶች ሬዲዮኖች፣ ሰዓቶችና የአንበሳ ጫማ መሸጫ መደብር የተዘረፉ ጫማዎችን ፖሊስ በአሰሳ ሲያስመልስ ተመልክተዋል።
እንዲሁም የወርቅ ማጣሪያዎችና የተለያዩ የወርቅ ቤት ቁሳቁሶች በአሰሳና ነዋሪው ባደረገው ጥቆማ ከወንጀለኞች ጋር በቁጥጥር ሥር በመዋል ላይ ናቸው።
በነዚሁ ወረዳዎች ነዋሪው በተረጋጋ ሁኔታ ህይወቱን በመምራት ላይ እንደሚገኝ የወረዳ 5 ሊቀመንበር ወይዘሪት መሰረት በቀለና የወረዳ 2 ቀበሌ 13 ሊቀመንበር አቶ ጀንበሩ ፈይሳ ገልጸዋል።
ፖሊስ በየቦታው የተጠናከረ ጥበቃ በማድረግ ላይ መሆኑም ታውቋል።
በተመሳሳይም በአዲስ አበባ ከተማ በጥቂት ተማሪዎችና ዱርዬዎች ከትናትን በስቲያ ተከስቶ የነበረው ሁከትና ዝርፊያ በትናንቱ ዕለት ሙሉ በሙሉ ተወግዶ ህዝቡ ሰላማዊ የዕለት ተዕለት ኑሮውን እያካሄደ ሲሆን ከተማዋም በፍፁም መረጋጋት ላይ ትገኛለች።
የኢትዮጵያ ዜና አገልግሎት ሪፖርተሮች ተዘዋውረው እንደተመለከቱት ከትናንት በስቲያ በመንግሥት ተቋማትና በግል ንብረቶች ላይ ከፍተኛ የዘረፋ ተግባራት መፈጸሙትን አስታውሶ እንዲህ ዓይነቱ የዘረፋ ተግባር መፈፀም ደግሞ በኢትዮጵያዊነታችን ያልተለመደ አስነዋሪ ድርጊት መሆኑን ተናግሯል።
ከአዲስ ዘመን ሚያዝያ 12 ቀን 1993
በሶማሌ ክልል በተካሄደው ምርጫ በስልጣን ላይ ያልው ፓርቲ እየመራ ነው
በሶማሌ ክልል ባለፈው ነሐሴ 25 ቀን በተካሄደው የክልልና የተወካዮች ምክር ቤቶች አባላት ምርጫ ውጤት አሁን በሥልጣን ላይ ያለው ፓርቲ እየመራ መሆኑን የምርጫ አስፈጻሚዎች አስታወቁ።
የምርጫው አስፈጻሚዎች ትናንት እንደገለጹት ከሶስት የፖለቲካ ፓርቲዎችና በግል ለተወካዮች ምክር ቤት 23 መቀመጫዎች ለክልል ምክር ቤት 168 መቀመጫዎች 470 ዕጩ ተወዳዳሪዎች ተፎካክረዋል።
እስከአሁን በተገኘው ውጤት መሰረት የሶማሌ ህዝብ ዴሞክራሲያዊ ፓርቲ (ሶሕዴፓ) በዘጠኙም ዞኖች በሚገኙት የምርጫ ክልሎች እየመራ መሆኑን አስፈጻሚዎቹ ተናግረዋል።
በክልሉ ለመመረጥ ከተመዘገበው ከ1 ሚሊዮን 150 ሺህ ሕዝብ ከሶስት አራተኛ በላይ የሚሆነው ድምጽ መስጠቱንና የክልሉ ሕዝብ በምርጫው የነበረው ተሳትፎ ከፍተኛ እንደነበር አያይዘው ገልጸዋል።
የምርጫው ሂደት ከተጀመረበት እስከተጠናቀቀበት ድረስ የጎላ ችግር ያለማጋጠሙን አንዳንድ ታዛቢዎች ተናግረዋል።
በምርጫው ለሁለቱም ምክር ቤቶች የሶማሌ ሕዝቦች ዴሞክራሲያዊ ፓርቲ 191፣ የሶማሌ ዴሞክራሲያዊ ኃይሎች ቅንጅት 123፣ የምዕራብ ሶማሌ ዴሞክራሲአዊ ፓርቲ 81 እና በግል 156 ዕጩ ተወዳዳሪዎች በድምሩ ለ191 መቀመጫዎች 551 ተፎካካሪዎች ማቅረባቸውን ለማወቅ ተችሏል።
ይህ በእንዲህ እንዳለ በጎዴ ዞን ሁለት ምርጫ ክልሎች የሶማሌ ዴሞክራሲያዊ ኃይሎች ቅንጅት (ሶዴኃቅ) እና የሶማሌ ሕዝብ ዴሞክራሲያዊ ፓርቲ /ሶሕዴፓ/ ዕጩዎች ማሸነፋቸውን የዞኑ ምርጫ ቦርድ አስተባባሪ አቶ ወንድወሰን ውቤ ባለፈው ሰኞ አስታውቀዋል።
በዞኑ ከሚገኙት አምስት ምርጫ ክልሎች መካከል የሶቱ ምርጫ ክልሎች ውጤት በመገናኛ ችግር እስካሁን ወደዞን ባለመድረሱ አሸናፊዎችን ይፋ ለማድረግ አለመቻሉን አቶ ወንድወሰን ጠቅሰዋል።
የድምፅ ቆጠራ በተካሄደባቸው ሁለት ምርጫ ክልሎች የዕጩዎች አሸናፊእንት ተቀባይነት የሚኖረው ብሔራዊ የምርጫ ቦርድ ተቀብሎ ሲያፀድቀው መሆኑን የዞኑ ምርጫ ቦርድ አስተባባሪ አስረድተዋል።
ከአዲስ ዘመን ጳጉሜን 1 ቀን 1992
ለተቃዋሚ ድርጅቶች የኅብረት ጥሪ ቀረበ
በአፋር የጦርነት ቋያ ተቀጣጥሏል
- አሰብ በአፈሳ - አሳይታ በሥጋት ተወጥረዋል
በቅርቡ የሰላምና የዲሞክራሲ ኮንፈረንስ በክልልና በዞን ደረጃ ተካሂዶ የአመራር መስተካከል ተደርጐባታል በተባለችው አፋር አርዱፍ የተባለው የተቃዋሚዎች እንቅስቃሴ አመራር አባላት ወደ ሰላም መድረክ ተመልሰዋል በተባለ በአጭር ጊዜ ውስጥ በክልሉ ተደጋጋሚ ግጭቶች እየተከሰቱ ሲሆን አሳኢታ ከተማ በከባድ መሣሪያዎች በመጠበቅ ላይ መሆኗን ለማወቅ ተችሏል።
ከአፋምቦ ግጭትና የፕሬዚዳንቱ የአቶ ኢስማኤል አሊ ሴሮ ቤት በላውንቸር ከተመታ በኋላ በአንድ ሳምንት ጊዜ ውስጥ በአሳኢታ ከተማ ላይ ጥቃት ተፈጽሞ መብራትና መገናኛዎች ተቋርጠው ነበር።
ይኸው ሁኔታ ስጋት ያሳደረባቸው የአሳኢታ ከተማ ነዋሪዎች ጥቂቶቹ ወደ ናዝሬት ሲመጡ ብዙው ነዋሪ ግን በየምሽቱ በቤት እንዳለን እንመታለን በሚል ሥጋት ማታ ማታ ወደ ሜዳ መውጣትን እንደሚያዘወትር ለማወቅ ተችሏል።
በኢሓዴግ ሠራዊትና በአርዱፍ ኃይሎች መካከል የሚካሄደው ግጭት ወደ ሌሎች አካባቢዎችም እየተስፋፋ በክልሉ የጦርነት ቋያ እያቀጣጠለ መሆኑ ታውቋል።
ይህ በእንዲህ እንዳለ ጂቡቲ ግዛት ውስጥ ገብቶ ሳለ በአርዱፍና በፍሩድ ጥምር ኦፕሬሽን ክፉኛ የተመታው የሻዕቢያ ሠራዊት ኃይሉን ለማጠናከር ሰሞኑን በአሰብ ከተማ ከፍተኛ አፈሳ አካሂዷል።
በሌላ በኩል ደግሞ የአፋር አብዮታዊ ዴሞክራሲያዊ አንድነት ግንባር (አርዱፍ) እና የሲዳማ አርነት ንቅናቄ (ሲአን) በተናጠል ሲያካሄዱ የቆዩት ትግል በፌደራል ሥርዓት ስም በኢትዮጵያ የተንሰራፋውን የአናሳ ብሔር ገዢ መደብ እድሜ ከማራዘም ያለፈ አስተዋጾ አለማበርከቱን ከግምት ውስጥ በማስገባት ኃይላቸውን አስተባብረው በጋራ ለመታገል መስማማታቸውን በማስታወቅ ለሁሉም ተቃዋሚ የፖለቲካ ድርጅቶች የኅብረት ጥሪ አቅርበዋል።
የሁለቱ ድርጅቶች ሊቃነመናብርት አቶ መሐሙዳ ጋአዝና አቶ ወልደ አማኑኤል ዱባለ በቅርቡ ለንደን ውስጥ ተገናኝተው ስምምነቱን በመፈራረም ባወጡት የጋራ መግለጫ የድርጅቶቻቸው ሕልውና እንደተጠበቀ ሆኖ የአፋርና የሲዳማ ሕዝብ የኅብረት ትብብር ከተቀሩት ኢትዮጵያውያን ጋር ተጣምሮ አገሪቷ ከጐሣ ፖለቲካና ከአንድ የፖለቲካ ድርጅት አምባገነናዊ አገዛዝ የምትላቀቅበትን መንገድ ለመሻት መግባባት ላይ መድረሳቸውን ገልጠዋል።
ሁለቱ ድርጅቶች ከዚህ ስምምነት ላይ ሊደርሱ የቻሉት፦
1. በአገሪቱ የተፈጠረውን ችግር በሰላማዊ መንገድ ለመፍታት በተናጠል ያደረጉት ጥረት በኢሓዴግ መንግሥት በኩል የተሰጠው መልስ ኃይልን መከታ ያደረገና ለሰላማዊ ድርድርም ጨርሶ በሩን የዘጋ በመሆኑ፣
2. የሕወሓት ኢሓዴግ አገዛዝ በአፋርና በሲዳማ ሕዝብ የፖለቲካ፣ የባህልና የኢኮኖሚ ሕይወት ውስጥ እያደረሰ ያለው ጭቆናና ጣልቃ ገብነት አሁን አገሪቱ ካለችበት ተጨባጭ ሁኔታ ጋር ሲታይ የሁለቱን ሕዝቦች ሕጋዊና ራስን የመከላከል መብት ከማስጠበቅ የተሻለ አማራጭ ባለመገኘቱ፣ አርዱፍና ሲአን የአፋርና የሲዳማን ሕዝብ ትግል በፖለቲካ በዲፕሎማሲያዊና በወታደራዊ ትግል በማቀናጀት ብሔራዊና ዴሞክራሲያዊ መብቶቻቸውን ለማስጠበቅ መተባበርና የጋራ ኅብረት መመስረቱን አምነውበታል።
3. አርዱፍና ሲአን በሁለቱ ሕዝቦች መካከል የሚፈጠረውን ማንኛውንም አለመግባባት ሰላማዊ በሆነ ሁኔታ በመፍታት ጤናማ ግንኙነት ለማጐልበት ተስማምተዋል።
4. አርዱፍና ሲአን ሁለቱም ሕዝቦቻቸው አንዱ የሌላውን የራስን እድል በራስ የመወሰን መብት እውቅና ሰጥተው ዴሞክራሲያዊ መብታቸውን ለማክበር ተስማምተዋል።
ሁለቱም ድርጅቶች የመድብለ ፓርቲ ፖለቲካ ሥርዓትን ጠቃሚነት ከግንዛቤ ውስጥ በማስገባት ከሁሉም የአገሪቱ ዴሞክራሲያዊና ብሔራዊ ኃይሎች ጋር አለመግባባቶችን ሰላማዊ በሆነ መንገድ በመፍታት በአገሪቱ ሥልጣን የያዘው አምባገነን አገዛዝ ለዴሞክራሲያዊ ሥርዓትና ለሕዝቡ ተጠያቂ ለሆነ ሁሉንም ለሚያቅፍ የተመረጠ መንግሥት እንዲገዛ ለማስገደድ የጋራ አቋም ላይ ደርሰዋል።
5. በሕወሓት ኢሓዴግ ተረቅቆ ሥራ ላይ የዋለው ሕገ መንግሥት የሥልጣን ክፍፍል የሌለበትና በስታሊን ጽንሰ ሃሳብ የሚመራ የአንድ ፓርቲ ፈላጭ ቆራጭነትን የሚያንፀባርቅ መሆኑን ሁለቱም ድርጅቶች አምነውበታል።
ለክልሎች ተሰጠ የተባለው ራስን በራስ የማስተዳደር መርህም በተዘዋዋሪ በአገዛዙ የበላይነት የታጠረ በመሆኑ በሥልጣን ላይ ያለውን መንግሥት ለመቆጣጠር ያላስቻለ መሆኑን ተገንዝበዋል።
በመሆኑም በሥራ ላይ ያለው ሕገ መንግሥት በዚህ ይዘቱ በምዕራፍ ሶስት የተደነገገውን የዜጐችን መሠረታዊ መብቶችና ነፃነት የማያንፀባርቅና ፍትሐዊ የሆነ ነፃ የፍርድ ሥርዓት የሌለው በመሆኑ የሰባዊ መብት ረገጣና የሰላማዊ ዜጐች ግድያ እንዲስፋፋ በር መክፈቱን ሁለቱም ወገኖች ተረድተዋል።
6. አርዱፍና ሲአን የሕወሓት ኢሓዴግን የከፋፍለህ ግዛው ፖሊሲና በኢትዮጵያ ሕዝብ መካከል እንዲስፋፋ የሚፈለገውን ያለመተማመን ሁኔታ በጽኑ እያወገዙ በምትኩ ሁሉም ኢትዮጵያውያን በመተማመንና በጋራ ወንድማማችነት የትብብር መንፈስ የሚኖሩበትን ሁኔታ ያመቻቻሉ።
7. አርዱፍና ሲአን በአፋርና በሲዳማ የሰፈሩት የትግራይ ኃይሎች የአገዛዙን ሥርዓት ዕድሜ ለማራዘም መሣሪያ ሆነው በሕዝቡ ሰላም፣ ሰብእና፣ ነፃነትና ዴሞክራሲ ላይ እየፈፀሙ ያሉትን ጭቆናና የሰባዊ መብት ረገጣ በአስቸኳይ አቁመው አካባቢዎቹን ለቅቀው እንዲወጡ ጠይቀዋል።
8. አርዱፍና ሲአን ለትክክለኛ ዴሞክራሲ፣ ለራስን በራስ የማስተዳደር መብት፣ ለሕግ የበላይነትና ውዝግቦችን በሰላማዊ መንገድ ለመፍታት በኢትዮጵያ ውስጥ ትግል በማድረግ ላይ የሚገኙ ሁሉም የፖለቲካ ተቃዋሚ ኃይሎች ከጐናቸው እንዲቆሙ ጥሪያቸውን ያቀርባሉ።
9. በአገሪቱ ያለው ውዝግብ አሁን ያለበትን ውስብስብ ሁኔታ በማጤን አርዱፍና ሲአን ዓለም አቀፍ ኅብረተሰብ ይህ ሁኔታ ሊያስከትል የሚችለውን አደጋ ከግምት ውስጥ በማስገባት ለአገዛዙ የሚሰጡትን ሁለገብ ድጋፍ ገትተው በጭቆናና በሰቆቃ ላይ የሚገኙትን የአፋርና የሲዳማ ሕዝቦችን ጩኸት እንዲሰሙ ጥሪ ያቀርባሉ።
ሁለቱ ድርጅቶች ከዚህም በተጨማሪ ዓለም አቀፍ ኅብረተሰብ በተለይም ከሕወሓት ኢሓዴግ ጋር የዲፕሎማቲክና የኢኮኖሚ ግንኙነት ያላቸው አገሮች አገዛዙ የዜጐቹን መሠረታዊ ሰባዊ መብቶች እንዲያከብርና ውዝግቦች ከጦር መሣሪያ ይልቅ በሰላማዊ መንገድ በድርድር የሚፈቱበትን የመፍትሔ ሓሳብ ቅድሚያ ሰጥቶ እንዲቀበል ግፊት ያደርጉ ዘንድ አሳስበዋል።
ከጦቢያ ጥቅምት 20 ቀን 1990
ከአሥመራ 690 ኢትዮጵያውያን ወደሀገራቸው ገቡ፣ 220 ኤርትራውያን በራማ በኩል ተሸኙ
አሥመራ የነበሩ 690 ሲቪል ኢትዮጵያውያን ከኤርትራ ትናንት ወደአገራቸው መግባታቸውን በኢትዮጵያ ቀይ መስቀል ማኅበራት የትግራይ ማዕከላዊ ዞን ቅርንጫፍ ጽህፈት ቤት አስታወቀ።
የጽሕፈት ቤቱ ኃላፊ ወይዘሮ ሮማን ዘሚካኤል ትናንት እንደገለጹት ኢትዮጵያውያኑ ከአዲኳላ በራማ በኩል አድዋ ከተማ ገብተዋል።
ተመላሾቹ በዓለም አቀፉ ቀይ መስቀል ኮሚቴ ዕውቅና ወደአገራቸው ከገቡ በኋላ የኢትዮጵያ ባለሥልጣናት እንደተቀበሏቸው ኃላፊዋ ተናግረዋል።
ባለፈው የካቲት 9 ቀን 1993 ዓ.ም 488 ኢትዮጵያውያን በተመሳሳይ ሁኔታ ወደአገር ቤት መግባታቸው ይታወቃል።
በተመሳሳይም ወደአገራቸው ለመሄድ በጠየቁት መሰረት 220 ኤርትራውያን በዓለም አቀፉ ቀይ መስቀል ኮሚቴ ዕውቅና በራማ በኩል ትናንት ተሸኝተዋል።
በኢትዮጵያ ቀይ መስቀል ማህበር የአዲግራት ጽህፈት ቤት ፀሐፊ አቶ ብርሃነ ዓለሙ እንደገለጹት ወደሀገራቸው የተሸኙት ከትግራይ ምሥራቃዊ ዞን 155፣ ከመቀሌ 65 ኤርትራውያን ናቸው።
ኤርትራውያኑ ቤተሰቦቻቸው ለአገር ደህንነት ተብሎ ከተሸኙ በኋላ ሰብዓዊ መብታቸው ተጠብቆ ሀብትና ንብረታቸውን በአግባቡ በመጠቀም በሰላም ይኖሩ እንደነበር ያስታወሱት ፀሐፊው ከጉዟቸው በፊት የሚሸጡትን ንብረት ሸጠው መያዝ የሚችሉትን ንብረት ይዘው ወደ ሀገራቸው መሄዳቸውን ገልጸዋል።
ከአዲስ ዘመን የካቲት 24 ቀን 1993
ከፍተኛ መኮንኖች መኪኖቻቸውን ተነጠቁ
የመከላከያ ሰራዊት የትራንስፓርት ምክትል አዛዥ የሆኑት ብ/ጄኔራል ገ/እግዚአብሄር ከተሃድሶው በኋላ በተዋቀረው 6 ጄኔራሎች በሚገኙበት ገምጋሚ ኮሚቴ በትራንስፖርት ዘርፍ ውስጥ ሙስናና ዝርዝርክነትን በተመከተ በዋናነት እየተገመገሙ መሆኑንና ለበርካታ ጊዜያት ግለሰቦችን ለመጥቀም ሲባል በተለያየ ጊዜያት የስራ መዋቀር እያዋቀሩና እንዲፈርስ ያደርጉ የነበሩ በመሆናቸውና የሰው ሃይል አደረጃጀትን በተመለከተ የተዛባ አሰራር ይከተሉ ነበር በሚል ክስ ይመሰረትባቸዋል ተብሎ እንደማይጠበቅ የውስጥ አዋቂ ምንጮች ገለፁ።
በተያያዘ ዜናም በሃገሪቱ በሚገኘው ወታደራዊ ተቋም ስር የሚገኙ ጄኔራሎችን ከፍተኛ መኮንኖች ይዞታ ስር ይገኙ የነበሩ በርካታ የሀገሪቱ የውጭ ምንዛሬ የወጣባቸው መኪናዎች ጎፋ ከሚገኘው ካምፕ ውስጥ እንዲሰበሰቡ እየተደረገ መሆኑ ሊታወቅ ተችሏል።
ሶስተና አራት መኪናዎች በግል ይዞታቸው ስር አድርገው ይጠቀሙ የነበሩት መኮንኖች አለምንም ሀሳብ ቤተሰቦቻቸውንና እራሳቸውን ያንሸራሽሩ የነበሩት በመንግስት ነዳጅ በመጠቀም ስለነበር በመከላከያ በጀት ላይ ለነዳጅ ይወጣ የነበረው ወጪ ከፍተኛ እንደነበረ ተያይዞ የመጣው ዜና ያስረዳል።
አሁን በቅርቡ ለስራቸው ያስፈልጋቸዋል ለተባለ መኮንኖች አንድ፣ አንድ መኪና ለመስጠት የትራንስፖርት ክፍሉ ኮሚቴ አዋቅሮ እየሰራ ለመሆኑ ዜናው አክሎ ገልጿል።
ይሁንና በሰራዊቱ ዘንድ ከፍተኛ ቅሬታን ያስነሳው ይህ የተዛባና የተንዛዛ የትራንስፖርት አጠቃቀም አሁንም በሌላ መልኩ ይቀጥላል የሚል ስጋት እንዳለ አንዳንድ መረጃዎች ይጠቁማሉ።
ከኮከብ ጥር 27 ቀን 1994
ከዛሬ ጀምሮ ለሰባት ቀናት ሱባዔ ሊደረግ ነው፣
እግዚአብሔር ለኢትዮጵያ ኦርቶዶክስ ቤተ-ክርስቲያንና በአጠቃላይ ለሀገራችን ሰላም እንዲያሰፍን ከዛሬ ታሕሳስ 1 ቀን 1990 ጀምሮ ለተከታታይ ሰባት ቀናት የሚቆይ ሱባዔ በአንቀፀ ምህረት ቅ/ሚካኤል ቤተክርስቲያን እንደሚደረግ ተገለፀ።
ይህ ለሰባት ቀናት የሚቆየው ሱባዔ ከቀኑ ልክ 9፡00 ሰዓት ጀምሮ እስከ ሱባዔው መጨረሻ ድረስ ምህላ፣ እግዜኦታና ፀሎት እንደሚደረግም ስለሱባዔው ሥነ-ሥርዓት የሚያውቁት ወገኖች አስረድተዋል።
በመቀጠልም እነዚህ ወገኖች ሰላምና ፍቅር ከሌለ የሰው ልጅ የተደላደለ ኑሮ መኖር ስለማይችል ማንኛውም ህዝበ ክርስቲያን በዚህ ታላቅ ሱባዔ በመገኘት በአንድነት ሆኖ ወደ እግዚአብሔር መጮህ ማንጋጠጥ እንዳለበት አሳስብዋል።
በማያያዝም እግዚአብሔር ከልብ ለሚጮኹት (ለሚጠሩት) ቅርብ ነውና፣ አንድ ልብ፣ አንድ ሃሳብ ሆነን ወደ እግዚአብሔር መጮህ እግዚአብሔርን መጥራት የክርስቲያኖች ተግባር ነው ሲሉም ተናግረዋል።
ይኸው ከ01-04 እስከ 07-04-90 የሚቆየው ሱባዔ በርካታ ህዝበ ክርስቲያን የሚገለግልበት እንደሆነም ጠቁመዋል።
ስለሱባዔው መጀመር የማያውቁ ምዕመናን ካሉም ከአወቁበትና ከሰሙበት ጊዜና ቀን ጀምሮ በመምጣት የበረከቱ ተካፋይ መሆንአለባቸው ብለዋል።
መልካም ሱባዔም እንዲሆንላቸውም ተመኝተዋል።
ከፊያሜታ ታኅሣሥ 1 ቀን 1990
የአሜሪካው አምባሳደር ነጋዴዎችን ተማፀኑ!
የአሜሪካው አምባሳደር ሚያዚያ 16 ቀን፣አሜሪካ ውስጥ ኒው ኦርሊንስ ከተማ በተደረገው የንግድ ስዎች ስብሰባ ላይ ነጋዴዎቹ ወደ ኢትዮጵያ እንዲመጡ የተማፅኖ መልዕክት አስተላልፈዋል።
አምባሳደር ዴቪድ ሺን እንደገለፁት ከሆነ በአሁኑ ወቅት የአፍሪካ ቀንድ የፖለቲካና ኢኮኖሚ ትንሳኤ ላይ መገኘቱን አውስተዋል፣ ቢሆንም ግን በአባባቢው አንዳንድ ችግር መኖሩን አልካዱም።
አምባሳደሩ ጨምረው ሲገልፁ ኢትዮጵያ ከግብፅ እና ናይጄሪያ ቀጥሎ በሕዝብ ብዛት በ3ኛነት የምትገኝ አገር መሆኗን፣ ቆዳ እና ሌጦ ወደ ውጭ እንደምትልክ ለተሰብሳቢዎቹ አሳውቀዋል።
በቡና ግዢ በኩልም 17% የሚሆነውን አሜሪካ እንደምትገዛ እና ከጀርመን ቀጥሎ በ2ኛ ደረጃ ላይ እንደምትገኝ ገልፀዋል።
አምባሳደሩ ለተሰብሳቢዎቹ ጨምረው እንዳሳወቁት ከ3ዓመት በፊት 40 ያህል ነጋዴዎች በኢትዮጵያ እንደነበሩና በአሁኑ ወቅት 180 የአሜሪካ ካምፓኒዎች መኖራቸውን ለነጋዴዎቹ አሳውቀዋል።
በአጠቃላይ በዕለቱ በተደረገው ስብሰባ ነጋዴዎች ወደ ኢትዮጵያ መጥተው ኢንቨስት እንዲያደርጉ አምባሳደሩ ተማፅነዋል።
ለዚህም ኢትዮጵያ ዲሞክራሲያዊ አገር መሆኗንና ሌላም ሌላም ብለዋል፣ ታዛቢዎቹም አምባሳደሩን የኢህአዴግ አፈቀላጤ ሲሉ ተችተዋል።
ከፊያሜታ ሚያዝያ 21 ቀን 1990
242 ኤርትራውያን የጦር ምርኮኞች ወደአገራቸው ተንቀሳቀሱ
በኢትዮጵያና ኤርትራ መካከል በተደረሰው ስምምነት መሠረት በዴዴሣ ምርኮኞች ማዕከል የነበሩ 242 ኤርትራውያን የጦር ምርኮኞች ወደአገራቸው ለመሄድ ትላንት መንቀሳቀሳቸውን ዓለም አቀፉ የቀይ መስቀል ኮሚቴ አስታወቀ።
ትላንት ጧት ከዴዴሣ የተነሱት የጦር ምርኮኞች ማምሻውን ዳንግላ ደርሰው እንደሚያድሩም ኮሚቴው ገልጿል።
በኮሚቴው እገዛና ጥበቃ ሥር ሰብዓዊ መብታቸው ተጠብቆና አስፈላጊው እንክብካቤ ተደርጎላቸው የሚጓዙት ኤርትራውያኑ የጦር ምርኮኞች በመጪው እሁድ ድንበር ተሻግረው ወደአገራቸው እንደሚገቡ ኮሚቴው አመልክቷል።
ሰሞኑን ከዴዴሣ ምርኮኞች ማዕከል የወጣ መረጃ እንዳመለከተው 54 የሳዋ ሰልጣኞችና ነባር የሻዕቢያ ታጋዮች በራሳቸው ፍላጎት ወደየመን፣ ጀርመን፣ ጣሊያን፣ አሜሪካና ሌሎች አገሮች ሄደዋል።
220 ኤርትራውያን ወደአገራቸው ለመሄድ በጠየቁት መሰረት ባለፈው የካቲት 23 ቀን በዓለም አቀፉ ቀይ መስቀል ኮሚቴ ዕውቅና መጓዛቸውን ኮሚቴው ጨምሮ አስታውቋል።
ከአዲስ ዘመን የካቲት 30 ቀን 1993
የካቴድራሉን ገንዘብ የዘረፉት ፀሐፊ ዳግም ለወንጀል ተጋለጡ!
የደብረ ገሊላ ቅ/አማኑኤል ካቴድራሥ ሠራተኛ በነበሩበት ወቅት 6500 ብር ወስደው ሳይመልሱ ወደ ሌላ ደብር የፈረጠጡት ዲያቆን ኃይለ ጊዮርጊስ ማሞ በፀሐፊነት ከሚሰሩበት ደብር ዳግም ለወንጀል መጋለጣቸው ተዘገበ።
ከካቴድራሉ ከወሰዱት ብር 6500.00 (ስድስት ሺህ አምስት መቶ) 1000.00 ብር ብቻ በመመለስ ሌላውን አሻፈረኝ ያሉት ፀሐፊ፣ የካቲት 27 ቀን 1988 ዓ.ም በዋለ ችሎት ያልከፈሉትን ብር 5500.00 እና ኪሣራ 300.00 እንዲከፍሉ ቢወሰንም ከታዘወሩበት መሽገው እስካሁን ያልከፈሉ መሆናቸውን ዘገባዎች ያረጋግጣሉ።
የእሳቸው ገንዘቡን ያለመክፈል መዘዙ ለሌች ንፁሐን አባቶች መትረፉንም ታዛቢዎች ይናገራሉ።
ከአዲስ አበባ ሀገረ ስብከት ጽ/ቤት ዲያቆኑ ገንዘቡን ለካሬድራሉ እንዲመልሱ ትዕዛዝ ባስተላለፈው መሰረት ገንዘቡን እንዲመልሱ ለዲ/ን ኃ/ጊዮርጊስ ትዕዛዝ የፃፉት፣ ደብዳቤውን ከፃፉበት ማግስት ጀምረው ከሥራ የተገለሉት አፈ መምህር ሀ/ማርያም ገ/ሊባኖስ ይገኙበታል።
በዚህ ብቻ አላበቃም ታሕሳስ 19 ቀን 1990 በስዕለት የገባን 200 ዶላር እና ብር 450.00 በግርግር አጋጣሚውን ተጠቅመው ከወሰዱ በኋላ የደብሩ አስተዳዳሪ ሲጠይቋቸው አሁን ከቤቴ ልብስ ስቀይር እረስቼ መጥቼአለሁ ነገ ጠዋት አመጣለሁ ብለው በመሄድ ተቆጣጣሪውን ዲያቆን ፋንታሁን ምህረትን አታጋልጠኝ በማለት ገንዘቡን ሰጥተው እንደገና በክህደት አላውቅም፣ የወሰደው ተቆጣጣሪው ነው፣ ሲሉ በሐሰት ወንጅለው የሰበካ ጉባኤውንም አሳስተው ተቆጣጣሪውን ከሥራ እንዲፈናቀል በማድረግ ለሁለቱም የመከራ ገፈት ቀማሾች እንዲሆኑ ምክንያት መሆናቸውን ዘገባው ያስረዳል።
በአፈ ጮሌነታቸውና ከበላይ አካላት ጋር ትስስር የመፍጠር ችሎታ እንዳላቸው የሚነገርላቸው ፀሐፊው፣ አሁን ባሉበት የጴጥሮስ ወጳውሎስ ደብር ሰበካ ጉባኤውንም ሆነ አስተዳዳሪውን በንቀት የሚያዩና ኃላፊው ተቀምጠው ማንኛውንም ደብዳቤ የሚፈርሙ፣ ለገንዘብ ያሰፈሰፉ፣ በዚህ ምክንያትም ከደብሩ ኃውልትና ሊሾ ከንትራክተር ጉቦ ካልሰጠኸኝ በማለት የሰሩበትን ገንዘብ በመከልከል በብዙ ውጣውረድ የኮንትራክተሩ ድርሻ እንዲከፈል መደረጉንም ዘገባው አመልክቷል።
በአምባገነንነታቸው የሚታወቁት እኚህ ፀሐፊ፣ በፈፀሟቸው ልዩ ልዩ ጥፋቶች የደብሩ ዋና አስተዳዳሪና የሰበካ ጉባኤው ፀሐፊ ሰነዶችን እንዳያጠፉ በመጠራጠር ሰኔ 4 ቀን 1990 ዓ.ም ቢሮውን ሲያሽግ ፀሐፊው ደግሞ ለሰኔ 5 አጥቢያ ከሌሊቱ 11፡00 ሰዓት ተደብቀው እሽጉን በመቅደድ ቢሮ ሲገቡና ሰነዶችንና መዛግብቶችን ይዘው ሊሰወሩ ሲሉ በደብሩ የጥበቃ ሠራተኞች እጅ ከፍንጅ ተይዘው በፖሊስ በመታገዝ ወረዳ 25 ፖሊስ ጣቢያ መሄዳቸውም ታውቋል።
እንደታዛቢዎቹ አባባል ግን፣ ፀሐፊው ከእነ አባ ገ/ሚካኤልና አቶ ያሬድ ጋር በነበራቸው ልዩ ግንኙነት ለደብሩ ፀሐፊ የተመደበው በጀት 590.00 ብር ሆኖ ሳለ ለዲያቆን ኃይለ ጊዮርጊስ ማሞ ሲባል ብር 173.00 በመጨመር 763.00 ደመወዝ እንዲያገኙ መደረጉን አውስተው፣ በውለታ የተሰጣቸውን በቂ ደመወዝ እየበሉ አርፈው መቀመጥ አለመቻላቸው አሳዛኝ ነው ብለዋል።
"እንባው ሳይደርቅ" የሚሉ ታዛቢዎችም አሉ።
ኃይለ ጊዮርጊስ ማሞ ወዳጅነታቸው እስከፓትርያርኩ ድረስ መሆኑን የጠቀሱት ሌሎች ታዛቢዎች ደግሞ፣በአባ ጳውሎስ ላይ ሙሉ እምነት በመጣል በአንድ ወቅት ከአባ ገሪማ ጋር በፈጠሩት ፍጥጫ አባ ገሪማ ቄስ ኃይለ ጊዮርጊስን ገጠር እንዲወረወሩ በወሰዱት እርምጃ ከስምንት ወራት ያላነሰ ጊዜ ሲንከራተቱ፣ ሙሉእምነት የተጣሉባቸው አባ ጳውሎስም "የአህያ ባል ከጅብ አያድንም" አይነት ሆነና አላዳንቸዋውም ሲሉ ታሪኩን የተረኩት ታዛቢዎች ዳግም ጥፋት አትስራ ከዚህ የባሰ እንዳየገኝ ተብለው ወደ ሥራ የተመለሱት ፀሐፊ እንባቸው ሳይደርቅ ለእንዲህ አይነት ቅሌት መጋለጣቸው አሳፋሪ ነው ሲሉ አስተያየታቸውን ደምድመዋል።
ፀሐፊው ግን ይባስ ብለው አሁንም ግንቦት 21 ቀን 1990 በስዕለት የገባውን 100 ዶላር መንዝሬ አመጣለሁ በማለት አታለው ወስደው ደብዛቸው መጥፋቱንም ውስጠ አዋቂዎቹ እየተናገሩ ነው።
የደብሩ ሰበካ ጉባኤም የፀሐፊውን ችሎታ ማነስና የምግባር ጉድለት በተደጋጋሚ ተገንዝቦ፣ ከሥራና ደመወዝ ማገዱ ታውቋል።
5500.00 ብር የቤተ ክርስቲያን ገንዘብ በልቶ ጠያቂ ያጡ ሠራተኛ ከሥራና ደመወዝ ይታገዳሉ ማለት ዘበትና አጉል ልፋት ነው፣ ኃላፊዎችን በቁጥጥር ሥር የማድረግ ችሎታ ስላላቸው፣ በማለት አስተያየት የሰጡን ደግሞ እውነት በቤተ ክርስቲያን ዳኛ ቢኖር የወሰዱትን ገንዘብ በመለሱ ነበር ብለዋል።
ከፊያሜታ ሰኔ 17 ቀን 1990
ቦርዱ የምርጫውን ውጤት ይፋ የሚያደርግበትን የጊዜ ሰሌዳ በአንድ ወር አራዘመ
የኢትዮፕያ ብሄራዊ ምርጫ ቦርድ የግንቦት ሰባቱን አገር አቀፍ ምርጫ ውጤት ይፋ የሚያደርግበት የጊዜ ሰሌዳ በአንድ ወር እንዲራዘም ወሰነ።
በቦርዱ የፖለቲካ ፓርቲዎች ምዝገባ ጽህፈት ቤት ተጠባባቂ ሬጅስትራር አቶ መኮንን ወንድሙ እንደገለጹት፣ ቦርዱ የጊዜ ሰሌዳውን ያራዘመው ትናንት ባካሄደው መደበኛ ስብሰባው ነው;
የጊዜ ሰሌዳው የተራዘመበት ምክንያት የከፍተኛ ትምህርት ተቋማት ተማሪዎችን የድምጽ ውጤት በየምርጫ ክልሉ አዳምሮ ለመግለጽ ተጨማሪ ጊዜ እንደሚያስፈልገው በማመኑ ነው ብለዋል።
እንዲሁም ከተለያዩ ፓርቲዎች የቀረቡለትን ቅሬታዎችና አቤቱታዎች መርምሮና አጣርቶ ውሳኔ ለመስጠትና የምርጫውን ሥርዓት በሙሉ አጠናቆ ይፋዊ መግለጫ ለመስጠት ቀድሞ ባወጣው የጊዜ ሰሌዳ የማይቻል ሆኖ በማግኘቱ እንደሆነም አመልክተዋል።
በመሆኑም በአገር አቀፍደረጃ ውጤት ይፋ ለማድረግ ቀደም ሲል በዕቅድ ተይዞ የነበረውን ሰኔ አንድ 1997 ዓ.ም በአንድ ወር ማራዘሙን ገልጾ አጠቃላይ ውጤቱ ሀምሌ አንድ 1997 ዓ.ም በመላው አገሪቱ በቦርድ ደረጃ ይፋ እንደሚደረግ አስታውቀዋል።
ቦርዱ የጊዜ ሰሌድውን ያራዘመው በምርጫ ህግ አዋጅ 111/87 እና በአዋጅ ቁጥር 438/97 ዓ.ም እንደተሻሻለው በተሰጠው ሥልጣን መሰረት ነው።
እንዲሁም የኢትዮጵያ ብሄራዊ ምርጫ ቦርድ ድምጽ ከተሰጠባቸው ውስጥ የ515 ምርጫ ክልሎች ጊዜያዊ ውጤት እንደደረሰው አስታውቋል።
ከአዲስ ዘመን ግንቦት 27 ቀን 1997
ኤ.ጭ.ኣ በኤርትራዊያን ጉዳይ ለቀረበለት ጥያቄ ምላሽ ሰጠ
በተባበሩት መንግሥታት የአፍሪካ ኢኰኖሚክ ኰሚሽን ውስጥ ይሰሩ ስለነበሩትና አሁን ስለተባረሩት ኤርትራዊያን በኰሚሽኑ መ/ቤት ጉዳይ የሚመለከታቸውን ክፍሎች አነጋግረናል።
በፊያሜታ ዝግጅት ክፍል በኩል ላቀረብነው አስር ጥያቄዎች የተሰጠንን ምላሽ በመጪው የረቡዕ እትማችን የምናቀርበው ሲሆን፣ ያቀረብነውን ጥያቄ ከወዲሁ ለግንዛቤ ይረዳ ዘንድ በዝርዝር ለህትመት አብቅተነዋል።
በተባበሩት መንግስታት
የአፍሪካ ኢኰኖሚክ ኰሚሽን
አ.አ ጉዳዩ፦ በኰሚሽኑ ውስጥ ስለነበሩ ኤርትራዊያን ዝርዝር ሁኔታ ስለመጠየቅ
1ኛ. በኤ.ጭ.ኣ ውስጥ ይሰሩ የነበሩና አሁን የተነባረሩት 27 ኤርትራዊያን ስምዝርዝር ሊገለፅልን ይችላል?
2ኛ. ኤርትራዊያን በተባበሩት መንግስታት መስሪያ ቤት ውስጥ የሚሰሩ እንደመሆናቸው መጠን የኢትዮጵያ መንግስት የማባረር ስልጣን አለው ወይ?
3ኛ. በተባበሩት መንግስታት ውስጥ የሚሰሩ ስራተኞች ከፖለቲካ ነጻ ሆነው መስራት እንዳለባቸው ድንጋጌ አለ።
ሆኖም በኢሲኤ ውስጥ የሚገኙ ኤርትራውያን ከሻዕቢያ አባልነት እስከ ኤርትራ ኰሙዩኒቲ ሊቀመንበር ድረስ በስራ ላይ እንደነበሩ ይታወቃል።
ይህ እየታወቀ እስካሁን በኢሲኤ ውስጥ እንዲቆዩ የተደረገው ለምንድነው?
4ኛ. በተባበሩት መንግስታት መስሪያ ቤት ውስጥ የሚገኙ የአስተዳደር ሠራተኞች የተቋቋመበት አገር ዜጐች መሆን እንደሚገባቸው ተደንግጓል።
ነገር ግን በኢሲኤ ውስጥ እስከ ቅርብ ጊዜ ድረስ በአስተዳደር ውስጥ ኤርትራዊያን በስልጣን ላይ እንዲቆዩ ሆኗል።
ለምን?
5ኛ. የኤርትራ ኰሙዩኒቲ ሊቀመንበር የነበሩት አቶ መስፍን ኃ/ስላሴ ወደ ኤርትራ እንዲመለሱ ከማድረግ ይልቅ በአሲኤ ትብብር ወደ ናይሮቢ እንዲሄዱ ለምን ተደረገ?
6ኛ. አቶ መስፍን ኃ/ስላሴ አገር ለቀው ከሄዱ ከ15 ቀናት በኋላ ቢሯቸው ህቆሾሶብ መሆኑ አለበት ተብሎ በናይጄሪያዊው ኦሎ ኰዳና የሚመራ የሴኩሪቲ ቡድን ቢሮቸውን ከፍቶ መግባቱ ይታወቃል።
በዚህን ወቅት በትግሪኛ የተጸፉና ኤርትራዊያን ስም ዝርዝር እና ሌሎች የፅሁፍ መረጃዎች ተገኝተዋል።
የእናንተ ቢሮ ስለዚ#ህ ጉዳይ ምን የሚያውቀው ነገር አለ?
7ኛ. በኢሲኤ የሚሰሩ ኤርትራዊያን በኢትዮጵያ ያላቸው ገንዘብ በኢሲኤ አካውንት እንዲዘዋወርለቸው ጠይቀው ከአንድ ወር በፊት ተፈፅሟል ይባላል።
ይህ ምን ያህል እውነት ነው?
8ኛ. አሁን በአንዳንድ ኤምባሲ ተጠልለው የሚገኙትና የሚባረሩት ኤርትራዊያን በቀጥታ ወደ አስመራ ይሄዳሉ ወይስ እነሱ ወደ ሚፈልጉት አገር እንዲሄዱ ይደረጋል?
9ኛ. ኤርትራውያን በተለዋጭ በሌላ ሃገር በተመሳሳይ ቢሮዎች እንዲሰሩ ይደረጋል፣ ወይስ የአገልግሎት ክፍያ ተደረጎላቸው ይሰናበታሉ?
10ኛ. አሁን እንዲባረሩ የተባሉት የኤርትራውያን ዝርዝር በእርግጥ ኤርትራዊያን ስለመሆናቸው ኢሲኤ በራሱ መንገድ የሚያረጋግጥበት ሁኔታ ነበር ወይ?
ከሆነስ ቀድም ብሎ ለምን እርምጃ አልወሰደም? አሁንስ በስህተት ኤርትራዊያን የተባሉ ካሉ ሊከራከርላቸው ይቻለዋል ወይ?
ስለሚደረግን ትብብርና ስለሚሰጠን መልስ በቅድሚያ እናመሰግናለን።
ዳዊት ከበደ
የኤዲቶሪያል ስራ አስኪያጅ
ከፊያሜታ ነሐሴ 24 ቀን 1990
﻿ከልደታ የተወሰዱት ቅርሳ ቅርሶች የደረሱበት ጠፋ
አንድ ጽላት በፖሊስ ቁጥጥር ሥር ውሏል
ከማህደረ ስብሐት ቅድስት ልደታ ለማርያም ቤተ-ክርስቲያን በተለያዩ ጊዜያት የደብሩን ዕቃ ቤት በማስገደድና በማስፈራራት በጽ/ቤቱ ኃላፊዎች በኩል የተወሰዱት ብርቅዬ ቅርሳ ቅርስ የደረሱበት መጥፋቱ ተገለፀ።
ከእነዚህ ውድና ብርቅ ቅርሶች መካከል ፤ የወርቅ ካባዎች ፣ የብር ፅናጽሎች ፣ የብር መቋሚያዎች ፣ የብራና ስንክሳር እንደሚገኙበትና
ለደብሩ ጽሐፊ ዲያቆን ፍሥሐ ኪዱነ ቃል ሠርግ በሚል የተወሰዱ በርካታ ውድና ዘመናዊ የሆኑ ምንጣፎችም በዚያው ከቀሩ ዘመን ያለፋቸው መሆኑን ከስፍራው የደረሰን ዘገባ አመልክቷል።
በደብሩ ውስጥ የተፈጸሙት ሕገ ወጥ ድርጊቶችና ዝርፊያዎች በአሁኑ ሰዓት እየተጋለጡ የሚገኙ መሆናቸውን የገለፀው ዘገባ ፣ በዚሁ አሳፋሪ ተግባር ውስጥ ጸሐፊውንና «ቁጥጥር ተብዬውን» ጨምሮ በገንዘብ ነክ ዙሪያ የሚገኙት ክፍሎች በግምባር ቀደም ሳይዘፈቁበት እንደማይቀሩ ሥጋት ብቻ ሳይሆን በእርግጠኛነት እየተነገረ መሆኑን አስገንዝቧል።
ከልጅነት ሕይወታቸው ጀምሮ ለጋብቻ እስከደረሱበት ጊዜ ድረስ በልደታ ቤተ-ክርስቲያን አጥቢያ ካደጉት ባልና ሚስት «የጋብቻ ካርድ ዋጋ» በሚል ብር 3, 000 (3ሺህ) በሕገ ወጥ መንገድ የተመነተፈውና የባልና ሚስቱ ውጭ ሐገር የመሄድ እድላቸው የተበላሸባቸው፣ በአጠቃላይ ቃላት የማይገኝለት የዝርፊያ ተግባር የተፈጸመው በዚሁ ደብር እንደሆነ ነው ዘገባው ያስረዱው።
ባልና ሚስቱ «ካሳደገችን፣ ከተጋባንባት ቤተ-ክርስቲያን የጋብቻ ካርድ መውሰድ አለብን» ብለው ወደ ቤተ-ክርስቲያን በሄዱ ኃላፊነት በተሰጣቸው ሰዎች ዘንድ እንዲህ ዓይነቱ አስነዋሪና የቆሸሸ ሥራ ተሠርቶ በመገኘቱ «ጉድ» የሚያሰኝ ሆኗል።
ባልና ሚስቱ ግን የደረሰባቸውን በደል በመዘርዘር ቤተ-ክርስቲያን የሞራል ካሳ እንድትክሳቸው ያለአግባብ የተወሰደባቸው ገንዘብ እንዲመለስላቸው እየጠየቁ ጸሐፊው ፈጽሟል በተባለው ሕገ ወጥ ድርጊት ዘብጥያ ወርዶ ከሰነበተ በኋላ ድንጋጤውና የቆየ በሽታቸው ተዱምረው ሕመሙ ሲፀናበት የዋስ መብቱ ተጠብቆ ከእሥር ቤት እንደወጣ ለማወቅ ተችሏል።
በፍ/ቤት እጅግ ብዛት ያለው ክስ እንዱለበት የሚነገርለት ጸሐፊው ሰሞኑን ፖሊስ ጣቢያ ታሥረው በሰነበቱበት ወቅት ሲወጣም ሲገባም «ሌባ! ሌባ!» የሚል የአካባቢው ነዋሪዎች ድምፅ ተበራክቶ እንደነበር ተያይዞ የመጣው ዜና ያመለክታል።
ጸሐፊው በሕመም ምክንያት ወደ ቢሮ መግባቱን ካቆመ ረጅም ጊዜ ያደረገ መሆኑን የገለጸው ዘገባ፣ የሀገረ ስብከቱ ጽ/ቤት በቁጥር 8030/28/91 ሐምሌ 23 ቀን 1991 ማህተሙን እንዲያስረክብ ደብዱቤ ቢጽፍም አሻፈረኝ በማለቱ ሌላ አዲስ ማህተም እንዲቀረጽ መደረጉን አውስቷል።
በገንዘብና ንብረት ላይ ከፍተኛ ብክነት እንደተደረገ እየተጋለጠ በመምጣቱ ምክንያት አስፈላጊውን ማጣራት ለማድረግ ይመለከታቸዋል የተባሉ ፣ ሰነድ የሚገኙባቸው ሁሉ ታሽገው እንደሚገኙም ተገልጿል።
«ኦዲት ይደረግ» የሚለው የአካባቢው ህዝበ ክርስቲያንና ማህበረ ካህናት ሙሉ ድምፅ ሲሆን፣ «ኦዲት የሚደረገው በመንግስት ኦዲተሮች መሆን አለበት» የሚል አቋምም አለ።
ከጊዜ ወደ ጊዜ እየተባባሰ ስለመጣው የልደታ ቤተ-ክርስቲያን ሀብትና ንብረት መባከንና የቆየ አስተዱደራዊ ብልሽት ምክንያት ጉዱዩን ወደ ሕግ ቦታ በማድረስና አስፈላጊው ክትትል በማድረግ ላይ በሚገኙ የደብሩ አገል ጋይ ካህናት ላይ አደጋ ለማድረስ የጸሐፊው ቡድን የሆኑ ክፍሎች ሙከራ አድርገው የነበሩና አሁንም እንቅስቃሴ እንዱላቸው ተዘግቧል።
የንብረትና የገንዘብ ብክነቱ በአዲሱ የሰበካ ጉባኤና አስተዱዱሪው በኩል የላቀ ቁጥጥር መደረግ ከተጀመረ ወዲህ ለማመን በሚያስቸግር ሁኔታ በአንድ ወር ብቻ ብር 280, 000 (ሁለት መቶ ሰማንያ ሺ) የገባበት ጊዜ መኖሩ ብዙዎቹን አስደንቋል።
በዝርፊያው የሚያገኙት ገንዘብ ያከተመባ ቸው ጸሐፊው መሆኑ ቡድኖቻቸው ግን ጥፋታቸውን አገር አውቆባቸው አልታየብንም፣ አልታወቀብንም ብለው የፈጸሙት እኩይ ተግባራቸው በአደባባይ ከወጣ በኋላ ያልሆነ የሐሰትና ሰንካላ ምክንያት በማቅረብ ጭራሹን ጉዱዩን ከማይመለከት ከመንግሥት ፖለቲካ ጋር በማገናኘት ውንጀላዎችን እያሴሩ እንደሚገኙ ሪፖርተራችን የሰበሰባቸው ዘገባዎች ያስረዱሉ።
ይህ በእንዲህ እንዱለ አንድ ጽላት በሽያጭ ድርድር ላይ እያለ በወረዱ 22 ፖሊስ ጣቢያ መያዙን ታውቋል።
ጽላቱ ከየት እንደመጣ እስካሁን የታወቀ ነገር ባይኖርም፦ በልደታ ቤተ-ክርስቲያን ካህናት ጥቆማና በወረዱ 22 ፖሊስ አባላት ርብርብ ጽላቱም፣ ጽላቱን ይዘው የተገኙት ግለሰብም በወረዱ 22 ፖሊስ ቁጥጥር ሥር ሰንብተው ወደ ማዕከላዊ ፖሊስ ምርመራና ማስተባበሪያ ጽ/ቤት መሄዱቸውን ከስፍራው የመጣው የዜና ዘገባ አስረድቷል።
ይህ ዜና እስከተጠናቀረበት ቀንና ሰዓት ድረስ ወደ ማዕከላዊ ስለሄደው ጽላት ውጤቱ ምን ላይ እንደደረሰ የታወቀ ነገር የለም።
ሆኖም ጽላቱን በ70 (ሰባ) ብር ሊሸጥ ስምምነት ላይ ደርሶ እንደነበረ የተነገረለት ግለሰብ እጅ ከፍንጅ ተይዞ በመቀፍደዱ ታዛቢዎች ታሪካዊ ሥራ ብለውታል።
ከፊያሜታ ነሐሴ 19 ቀን 1991
መለስ ዜናዊ ዛሬ ባለ 32 ገፅ ሪፖርት ያሰማሉ
የኢሕአዴግ መንግሥት ጠቅላይ ሚኒስትር መለስ ዜናዊ የሦስት ወር አጠቃላይ ሪፖርታቸውን ዛሬ ለሕዝብ ተወካዮች ምክር ቤት ያቀርባሉ።
በዚህ ባለ32 ገፅ ሪፖርት ላይ ጠቅላይ ሚኒስትሩ ከዚህ በፊት ከሚናገሩዋቸውና ካቀረቧቸው ሪፖርተሮች የተለየ ባይሆንም በአንዳንድ ወሳኝ ጉዳዮች ላይ ጫና ለማድረግ መፈለጋቸውን ያገኘነው የጠቅላይ ሚኒስትሩ ሪፖርት አመልክቷል።
ጠቅላይ ሚኒስትሩ ተቃዋሚ ፓርቲዎችንና የግሉን ፕሬስ በአንድ ርእስ ሥር አጠቃለው በተመለከቱበት በዚህ ሪፖርታቸው ላይ መንግሥታቸው ከግል ፕሬስ ጋር የሚኖረውን ግንኙነት የተሻለ መልክ ለማስያዝ በያዝነው ዓመት የተቀናጀ ሥራ ለመሥራት ማቀዱን ገልጠዋል።
«የግል ፕሬስ የሀገራቱን ሕግና ሥርዓት አክብሮ የሚንቀሳቀስ እንዲሆን ለማድረግ፣ በመንግሥት በኩል የሚወሰዱ እርምጃዎች ምን መሆን እንደሚገባቸው ለማጥናት ሰፋ ያለ ሥራ እየተሰራ ነው።
የግል ፕሬሱን ጠንካራና ደካማ ጐኖች ለማጥናት፣ የሚዲያ ሥነ ምግባር ምን መሆን እንዳለበት ለመለየት፣ የሀገሪቱ ሕጐች ለምንና በእንዴት አይነት አኳኋን እየተጣሱ እንዳሉና እንዴትስ መከበር እንደሚገባቸው ለመለየት ሰፋ ያለ ሥራ በመስራት ላይ ነው።»
የሚለው የአቶ መለስ ሪፖርት «...ገንቢ ሚና የሚጫወቱ ፕሬሶች የሚጠናከሩበትና አፍራሽ ዓላማና ተልዕኮ ያላቸው የሚታረሙበት ወይንም የሚንገዋለሉበት የተመቻቸ ሁኔታ ይፈጠራል ብለን እናምናለና።»
ብሏል።
ተቀናሽ የመከላከያ ሠራዊት አባላትንም አስመልክቶ ሪፖርቱ እንዳነሳው የመከላከያ ኃይሉን የሰው ኃይል ቅነሳ እቅድ በቅርቡ በተሳካ ሁኔታ ተጠናቋል።
የቀረው ኃይልም የውጊያ ብቃቱና ዝግጅቱ ከመቼውም ጊዜ የላቀ እንዲሆን አመለካከቱ መንግሥት ባስቀመጠው እቅድ መሠረት እንዲሆን የተደረገው ግምገማና ሥልጠና ውጤት ማምጣቱ ተወስቷል።
የሠራዊቱና የመኖሪያ ቤት ችግር ስለማቃለልና ስለተጠባባቂ ኃይል ግንባታ ጥናት ለመጠናቀቅ መቃረብም በሪፕርቱ ላይ ሰፍሯል።
በውጭ ግንኙነት ረገድ ሪፖርቱ ያነሳው ጉዳይ አንዱ የጅቡቲ ነገር ነው።
ከጅቡቲ ጋር የነበረው ታሪካዊ ግንኙነት ጥሩ መሆኑን ያወሳው ይህ ሪፖርት እየለጠቀ ባለው ወዳጅነት መሀከል አልፎ አልፎ አንዳንድ ችግሮች እየተከሰቱ መሆናቸውን አስታውቋል።
የነዚህ ችግሮች ምንጭ ለመረዳት በአፋጣኝ ከመሠረታቸው ካልተወገዱ በስተቀር በሂደት አደገኛ ባህሪ ሊይዙ እንደሚችሉ መንግሥት መገንዘብ መቻሉን ሪፖርቱ አጽንኦት ሰጥቶ ገልጧል።
ከአሸባሪነት ጋር የተያያዘው የሶማሊያ ሁኔታም በዚህ ሪፖርት ላይ በስፋት የተካተተ ሲሆን፣ «በሶማሊያ ሽብርተኝነትን በቁርጠኝነት ከመዋጋት ውጪ ሠላም ሊሰፍን አይችልም» ካለ በኋላ «በሶሚሊያ ሠላም እንዲሰፍን ከማድረግ ውጭ ሽብርተኝነትን በዘላቂነትና በአስተማማኝ ሁኔታ መዋጋት አይችልም።
ብሏል።
«ሽብርተኝነትን ከሶማሊያ ለመንቀል የዓለም አቀፉ ማህበረሰብ ፍላጐቱና አቅሙ ካላቸው የሶማሊያ ወገኖችና ከአካባቢው ሀገሮች ጋር በመሆን ይበልጥ ውጤታማ ስራ መስራት ይችላል ብለን እናምናለን።
በመሆኑም ኢትዮጵያ በኢጋድ ውሳኔዎችን ተግባራዊ ለማድረግ ባላት አቅም ሁሉ ለመንቀሳቀስና ከሁሉም ወገኖች ጋር ተባብራ ለመሥራት ዝግጁ ነች።
ብሏል ሪፖርቱ።
በኢትዮ ኤርትራ ድንበር ጉዳይ አንዳንድ ነጥቦችን ያነሳው ይኼው ሪፖርት በዓለም አቀፍ ደረጃ እየተደረገ ያለውን ክርክር አወድሷን።
የኢትዮጵያ ወዳጅ የሆኑ የታሪክ ተመራማሪዎች ያበረከቱትን አስተዋጽኦ ያደነቀው ይህ ሪፖርት በየመንና በኤርትራ መካከል የተደረገው የድንበር ክርክር «...የመንን ወክለው አጥጋቢ ውጤት ያሰገኙ ጠበቆችን በከፍተኛ ወጪ ቀጥረን አሰርተናል» ሲል ሪፖርቱ ገልጧል።
ዛሬ በሕዝብ ተወካዮች ምክር ቤት በሚቀርበው ሪፖርት ላይ ከፖርላማ አባላት ሌላ በአሁኑ ወቅት በውጭ ጉዳይ ሚኒስቴር በስብሰባ ላይ የሚገኙ የኢትዮጵያ መንግሥት አምባሳደሮችና ዲፕሎማቶች ተካፋይ ይሆናሉ ተብሎ እንደሚጠበቅ ከፓርላማ ምንጮች የተገኘው መረጃ ገልጧል።
ከጦማር ጥር 21 ቀን 1994
የኢትዮጵያ አንድነት ግንባር መግለጫ አወጣ!!
የኢትዮጵያ አንድነት ግንባር (ኢአግ) ወይም Ethiopian unity Front (EUF) በኢደኃቅ፣ በቤንሻንጐል ሕዝባዊ ነፃነት ንቅናቄ፣ በከፋኝ አንዱ ክፍል (ማለትም በከፋኝ ሕዝባዊ አርበኞች ንቅናቄ) ሕብረት የተቋቋመ ግንባር መሆኑን በመጋቢት 1/1990 ባወጣው መግለጫ አሳወቀ።
በአቶ መርሻ ዮሴፍ ዋና ፀሐፊነት እንደሚመራ በተለያዩ የአገር ውስጥና የውጭ አገር የዜና አውታሮች የተገለፀው ይኸው ግንባር ድርጅቱን አስመልክቶ መግለጫ አውጥቷል።
የካቲት 27 ቀን፣ 1990 በወጣው መግለጫ መሰረት በተለያዩ የደፈጣ ውጊያዎች ወታደሮችን በመግደል፣ በማቁሰልና በመማረክ ላይ መሆኑን ገልጾ የተለያዩ አውቶማቲክና ከፊል አውቶማቲክ መሳሪያዎችንና ሌሎችንም ጠቃሚ ዕቃዎች የድርጅቱ ንብረቶች ማድረጉን ገልጿል።
ከኢትዮጵያ አንድነት ሠራዊት በኩልም 3 ታጋዮች ሲሰዉ፣ 4 ሌሎች ደግሞ ቀላል የመቁሰል አደጋ ደርሶባቸዋል፣ ብሏል።
ይኸው መግለጫ ጨምሮ አብዛኛዎቹ ውጊያዎች በጐንደር ክፍለ ሃገር ጭልጋ አውራጃ መካሄዳቸውን አብራርቷል።
በሌላ በኩል ደግሞ በየአስራ አምስት ቀኑ እየታተመ የሚወጣውና የኢአግ ልሳን የሆነው አድማስ ጋዜጣ በቅፅ 2፣ ቁጥር 4 የመጋቢት 30፣ 1990 እትሙ የኢትዮጵያ አንድነት ግንባር የድጋፍና እርዳታ አስተባባሪ ኰሚቴ በየአካባቢው እንቅስቃሴያቸውን በትጋት መቀጠላቸውን ገልጿል።
በዚህም መሰረት በኔዘርላንድ (ሆላንድ) የሚገኘው የኢአግ የድጋፍና የዕርዳታ ኮሚቴ ያወጣውን መግለጫ ይፋ አድርጓል።
ይኸው መግለጫ እንዳብራራው ከሆነ... ሕዝባችን ለተጫነበት አስከፊ ችግር መፍትሄ የሚገኘው አሁንም ሆነ ወደፊት ኢ-ፍትሃዊነቱ፣ አፈናውና ጭቆናው የማይደገምበት ሁኔታ ሲፈጠር፣ የሁሉም የኢትዮጵያ ሕዝቦች እኩልነት ሲረጋገጥና መብታቸው ሲጠበቅ መሆኑ አያጠያይቅም።
ይህ ደግሞ መራራ መስዋዕትነት መክፈልን ይጠይቃል... ከሁሉ አስቀድሞ ውድና ብቸኛ ሕይወታቸውን ለቆሙለት ሕዝባዊ ዓላማ መስዋዕት ያደረጉና የሚያደርጉ ብርቅዬ የኢትዮጵያ ልጆች ለኢትዮጵያና ሕዝቧ የተለየ ሃላፊነትና ግዴታ አለባቸው በማለት ከገለፀ በኋላ የሠራዊቱን እን ቅስቃሴ "ቃል የእምነት እዳ እንጂ፣የእናት አባት እኰ አይደለም" በሚል ብሂል ሃተታውን አጠናቋል።
የኢትዮጵያ አንድነት ግንባር እንቅስቃሴን በተመለከተ ተደጋጋሚ የሆኑ መግለጫ ዎች እየተሰጡ ቢሆንም፣ በመንግሥት በኩል ግን ምንም ዓይነት ምላሽ አለተሰጠም።
አልፎ አልፎ የመንግሥት አካላት ይህን እንቅስቃሴ የሽፍቶች እንቅስቃሴ ከማለት ውጪ ለኢትዮጵያ አንድነት ግንባር እውቅና የሰጠበት ጊዜ የለም።
የኢትዮጵያ አንድነት ግንባር ልሳንም ለመጀመሪያ ጊዜ የሰራዊቱን እንቅስቃሴ የሚያሳይ ዘገባ በፎቶግራፍ አስደግፎ አውጥቷል።
ከፊያሜታ ሚያዝያ 21 ቀን 1990
ርዕሰ አንቀጽ
በአዲስ ዓመት አዲስ አቅጣጫ
ዛሬ 1990 ዓ.ም የሚጀመርበትና ከእንግዲህ ወዲህ «አሮጌው ዓመት» የምንለውን 1989ን የምንሰናበትበት ነው።
አዲስ ዘመንና አዲስ ዓመት ውስጥ እንደ ገባን ሲሰማን ደግሞ ያንኑ ያህል በእድገት ከሌላው ዓለም ምን ያህል ወደ ኋላ እንደ ቀረን ሊከነክነን ይገባል።
በተራው የዘመን ቀመር ዛሬ ከሌላው ዓለም በስምንት ዓመት ወደ ኋላ ነን።
ይኸ እንኳን የዘመን አቆጣጠር ያመጣው ጣጣ ነው።
በሕልውና በኩል ሲታይ ግን ይበልጥ ሊያስጨንቀን የሚገባው ከታላቅ የእድገት ደረጃ ላይ ከደረሱት ጋር ስንወዳደር በብርሃን ዓመታት የመራቃችን ጉዳይ ነው።
ከ23 ዓመት በፊት በዛሬው ዕለት የቀዳማዊ ኃይለ ሥላሴን መንግሥት ያናወጡት ወታደራዊ ኃይሎች በወሎና በትግራይ በድርቅና ድርቅም በሚያስከትለው ረሃብ ከ100 ሺ ሕዝብ በላይ ማለቁን በይፋ አሳወቁ።
ከዚያ በኋላ በቅደም ተከል የዚያን ሥርዓት ገመና ሁላችንም ማውጣትና መወንጀል ጀመርን።
ይህም ለብዙ ጊዜያት ቀጠለ።
እንደ አነጋገሩ፣ እንደ አወነጃጀላችን ከሆነ ከዚያች መስከረም 1-2/1966 በኋላ ኢትዮጵያ ውስጥ ዳግመኛ ረሃብ ሊኖር፣ አንድም ዜጋ በምግብ እጦት ሊሞት ባልቻለም ነበር።
ዳሩ ግን በ1976 - 1977 አካባቢ ያው የድርቅ እንግዳ ከዘጠኝ ሚሊዮን በላይ ሕዝብ ጐበኘ።
«ኢርጐቲዝም» የተባለ ልዩ በሽታ አስከትሎ መጣ።
ዳግመኛ ለዓለም አቀፍ እርጥባን፣ ዳግመኛ ለርሃብተኛነት ፕሮፓጋንዳ፣ ዳግመኛ ለልማደኛ ችግረኛነት ማስረጃ ሆነን ቀረብን።
በአሁኑ ሰዓት በሌላ መንግሥት እጅ ነን።
ይህ መንግሥት ወደ ሥልጣን መንበሩ ሲመጣ ረሃብን ዳግመኛ ላለማየት ተፈጠመ።
ለዓለምም የኢትዮጵያን የእህል ጸጋ፣ የመሬት በረከትና የተፈጥሮ ስጦታ ለማሳየት ዛተ።
ከቶውንም በአጭር ጊዜ ውስጥ ውጤት አምጥቻለሁ በማለት በዓለም ፊት ብዙ ተባለ።
ዳሩ ግን ተገልጦ ሲታይ በሚሊዮን የሚቆጠሩ ኢትዮጵያውያን በድርቅና በረሃብ እየረገፉ ናቸው።
«ከእንግዲህ የጦር መሣሪያዎች ወደ ማረሻ ይለወጣሉ» ተባለ።
ዛሬም ግን ግጭቶች፣ የእርስ በርስ ጦርነቶች ቀጥለዋል።
ከጋዜጣችን መሪ ሪፖርት እንደሚነበበው «ሰላም ነው» እየተባለ ከሕዝብ በተደበቀ ጦርነት የአገሪቱ ልጆች ይሞታሉ።
ለምን?
በንዳድ የሚያልቀው፣ በተስቦና በሌላ ሌላው እንደ ወባ ባለው በሽታ የሚሰቃየው፣ በሰላም መታጣት የሚሸበረው ሕዝብ የትየለሌ ነው።
ከ57 ሚሊዮኑ የኢትዮጵያ ሕዝብ የተወሰነው ክፍል በረሃብም፣ በበሽታም እንዳይደፈር አስተማማኝ ግንብ እየተሠራለት ሊሆን ይችላል።
ብዙሃኑ የኢትዮጵያ ሕዝብ ግን የረሃቡም የበሽታውም የጦርነቱም ሰለባ ነው።
ስለዚህ በአዲስ ዓመት የኢትዮጵያ ሕዝብ ተስፋ የሚያደርገው አንዳች ነገር ይኖራል ብሎ ማሰብ የዋህነት እየሆነ ነው።
የኢትዮጵያ ሕዝብ ሲባል ጥቂት የከተማ ዘመነኞች አይደሉም።
የኢትዮጵያ ሕዝብ ስንል አራት ኪሎ የሚሠሩትን፣ ቦሌ የሚኖሩትን የመንግሥት ሹማምንት ማለታችን አይደለም።
እነዚህ የኢትዮጵያን ሰፊ ሕዝብ በምንም ሁኔታ ሊወክሉ አይችሉም።
በእነዚህ ሥፍራዎች ሻምፓኝ ሊፈስስ፣ ውስኪ ሊንቆረቆር፣ ፍሪዳ ሊጣል ይችላል።
የብዙሃኑን ኑሮ በዚያ ሚዛን ልንለካው ከሞከርን ኃጢአት ይሆናል።
ምክንያቱም የኢትዮጵያ ሕዝብ በዘመናት ውስጥ የተረገጠና የተጨቆነ፣ አበሳውን ያየና ዛሬም «በቃህ» ያላለለት ሕዝብ ነው።
ጉሮሮው እንደ ደረቀ፣ ወስፋቱ እንደ ተንጫጫ የሚኖር ሕዝብ ነው።
ይህም አንሶት ብሔራዊ ክብሩ ተደፍሮ፣ አለኝታው ጠፍቶ፣ የወደፊት ተስፋው ተሟጥጦ ይገኛል።
የመጨረሻ ሕዝባዊ ኩራቱ የሆነው ኢትዮጵያዊነቱ ራሱ ፋይዳ አጥቶአል።
እስከዚህ «መልካም ዘመን መጣ» አስብለው ጮቤ የሚያስረግጡ ባይሆኑም በአንዳንድ አካባቢዎች ለሰላምና ለአንድነት የሚጮሁ ወገኖች መኖራቸውን ስንሰማ ልባችን በተስፋ ይሞላል።
ሥራ ወዳዱ የጉራጌ ሕዝብ «ጉራጌዎች አይደለንም» እያሉ ሰላም ሲነሱ የነበሩትን «ልጆች» አሳፍሮ ወደ አንድነት መምጣቱ ያስደስተናል።
የስልጤ ሕዝብ ጉራጌ ነው፣ አይደለም በሚለው ጥያቄ ላይ ሕዝቡ ከመበታተን ይልቅ አንድነትን መርጧል።
ቤተ ጉራጌ የኢትዮጵያን ሰንደቅ ዓላማ ብቸኛ ዓርማው አድርጐ «በአንድነት የጋራ ልማት» የሚል መርህ አንስቷል።
ለሁሉም አራያነት ያለው አካሄድ ነው።
ትናንት በሕዝብ ላይ የጐሰኝነት መርዝ ይረጩ የነበሩ መንግሥታዊ መገናኛ ብዙሃን፣ «ጠባብነትና ጐሰኝነትን» ሲያወግዙ ስንሰማና ስናይ የአንድነት ኃይሎች የዘሩትና ያለመለሙት የህዝብ ኅብረት ዘር ፍሬ እያፈራ መምጣቱን እንገነዘባለን።
ስለዚህ አዲሱን ዓመት የምናከብረው ይህንን መልካም ችግኝ ውሃ እያጠጣን ይበልጥ ለማለምለም ቃል በመግባት ይሆናል።
በብሔራዊ እርቅ መንፈስ የጐሣ ፖለቲካንና ጥላቻን ቀብረን በኋላ ቀርነት፣ በድህነት በርሃብና በአምባገነንነት ላይ በአንድነት እንቁም።
ማንም ወገናችን በሞተ ተስፋ፣ ከሁሉም በጐ ስሜት በተሰናበተ መንገድ ከሌሊት እንቅልፉ እንዲነሣ አንፈልግም።
«እንደፈረደብኝ ...» ማለቱንም መቀጠል የለበትም።
ባይሆን ከዛሬ ጀምሮ እድሉን በእጁ ለማስገባት፣ አገሩን የራሱ ለማድረግ፣ የራሱን የወደፊት ሕይወት ራሱ ይወስን ዘንድ መታገል አለበት።
እንባውን የሚያብስለት፣ ተስፋውን የሚያቃናለት ሌላ ምድራዊ ኃይል የለም።
ለማንኛውም መልካም አውደ ዓመት።
ከጦቢያ መስከረም 1 ቀን 1990
ወጣት ቡድናችን ለአርጀንቲናው ዓለም ዋንጫ አለፈ፤ አዲስ ታሪክ ተመዘገበ
የኢትዮጵያ ወጣት ብሔራዊ ቡድን ትናንት በአዲስ አበባው ስታዲየም የደቡብ አፍሪካ አቻውን 4ለ1 በሆነ ሰፊ ውጠት በመርታትና ከምድቡ የአንደኛነቱን ደረጃ በመያዝ በአርጀንቲና ለሚካሄደው የዓለም ወጣቶች እግር ኳስ ዋንጫ ማለፉን አረጋግጧል።
ወጣት ቡድናችን ከእረፍት በፊት በሁሴን ሰማንና ዮርዳኖስ አባይ፣ ከእረፍት በኋላ ደግሞ በዘውዱ በቀለና በአሸናፊ ግርማ አማካኝነት ባስቆጠራቸው ግቦች ለ12ኛው የአፍሪካ ወጣቶች እግር ኳስ ሻምፒዮና ለግማሽ ፍፃሜ የማለፍ ትልሙን አሳክቷል።
የአፍሪካ እግር ኳስ ፈዴሬሽን (ካፍ) ባለፈው ቅዳሜ የካሜሩንና የግብፅን ውጤት በመሰረዝ ለመሸናነፍ እንዲጫወቱ በወሰነው መሰረት የኢትዮጵያ ወጣት ቡድን በ4ለ1 ውጤት፣ ከሁለት በላይ በሆነ ግብ ብልጫ በማሸነፍ በ4 ነጥብና በሁለት ግብ ክፍያ የበላይነቱን ለመያዝ ችሏል።
በተመሳሳይ ሰዓት በአበበ ቢቂላ ስታዲየም በተካሄደው ጨውታ ግብፅ ካሜሩንን 3ለ1 በማሸነፍ ከምድብ አንድ ሁለተኛው ኃላፊ ሆኗል።
ጨዋታው እንደተጠናቀቀ ያነጋገርናቸው አቶ መላኩ ጴጥሮስ የፌዴራል ስፖርት ኮሚሽን ተወካይ፣ የቡድን መሪው አቶ ፀሐዬ ገ/እግዚአብሔር፣ አቶ ታመነ ይርዳው የቡድኑ ረዳት አሰልጣኝ፣ የደቡብ አፍሪካው አሰልጥኣኝ የወጣት ቡድኑ ዋና አምበል ከፍያለው ተስፋዬና አሸናፊ ግርማ በተገኘው ውጤት መርካታቸውንና መደሰታቸውን በመግለጽ የኢትዮጵያ ሕዝብ ሳይታክትና ተስፋ ሳይቆርጥ የሰጠው የሞራል ድጋፍ ውጤቱን እንዳሳመረው በማመልከት ልባዊ ምስጋናቸውን አቅርበዋል።
የካፍ ውሳኔ ፍትሐዊነት ለእግር ኳስ ዕድገት ያለውን ቀናነት ከማሳየቱም በላይ ለዓለም ወጣቶች እግር ኳስ ዋንጫ የማለፍ ዕድል ለማግኘት አስችሎናል ያሉት አቶ መላኩ የተገኘው ውጤት ለአገሪቱ እግር ኳስ ዕድገት ወሳኝ ድል መሆኑን በማመልከት ለውድድሩ መሳካት ድጋፍ ያደረጉትን ባለሀብቶችንና መላውን ህዝብ ከልብ አመስግነዋል።
የደቡብ አፍሪካው አሰልጣኝ በበኩላቸው ከአየሩ ክብደት በስተቀር ምንም እንከን እንዳላጋጠማቸው ውጤቱን በፀጋ እንደሚቀበሉትና ቡድናቸው ለግማሽ ፍፃሜ ባለማለፉ ቅር አለመሰኘታቸውን ገልጸዋል።
ተመልካቹ በሰጣቸው ድጋፍ ከልብ መርካታቸውን በማመልከትም ለኢትዮጵያ ሕዝብ የእንኳን ደስ ያላችሁ መልዕክታቸውን አስተላልፈዋል።
በስታዲየም ተገኝተው ጨዋታውን የተከታሉ የውጭ አገር ጋዜጠኞችና ሙያተኞች የኢትዮጵያ ቡድን የሚገባውን ውጤት ማግኘቱን ከማመልከታቸውም በላይ የተመልካቹ ድጋፍ ፍፁም ልዩና ወደር የለሽ ሆነው እንዳገኙት በማድነቅ ወጣት ቡድናችን ለዋንጫ እንደሚደርስ የቅድሚያ ግምታቸውን ሰጥተዋል።
በስታዲየሙ የተገኘው ተመልካችና በቴሌቪዥን ውድድሩን ይከታተለው የነበረው ሕዝብ ከተለያዩ አቅጣጫዎች ወደአዲስ አበባ ስታዲየም በመትመም የኢትዮጵያ ወጣት ቡድን ለዓለም ዋንጫና ለግማሽ ፍፃሜ በማለፉ የተሰማውን ከመጠን ያለፈ ደስታ በጭፈራ፣ በሆታ፣ የመኪና ጥሩምባ በማሰማት፣ የመኪናዎቹን መብራት በማብራት እና ሰንደቅ ዓላማችንን በማውለብለብ ከተማዋን በፈንጠዝያና በፌሽታ ሲያደምቃት አምሽቷል።
ከአዲስ ዘመን መጋቢት 18 ቀን 1993
የሱዳን መንግሥት አውሮፕላን በጠለፉ ኢትዮጵያውያን ላይ ክስ ሊመሰርት ነው
ከሁለት ሳምንት በፊት አንድ የአየር ኃይል አውሮፕላን የሀገር ውስጥ በረራ ላይ እንዳለ አስገድደው ሱዳን እንዲያርፍ ያደረጉ አምስት ኢትዮጵያውያን ላይ የሱዳን መንግሥት በሽብርተኝነት ክስ እንደሚመሰረትባቸው ሮይተርስ ዘገበ።
ሮይተርስ አል አንባ የተሰኘውን ዕለታዊ የሱዳን ጋዜጣ ጠቅሶ ከካርቱም ከትናንት በስቲያ ባሰራጨው ዘገባ እንዳመለከተው ጠላፊዎቹ በፈጸሙት የሰላማዊ ህዝብን ህይወት አደጋ ላይ የመጣል ወንጀልም ክስ ይመሰረትባቸዋል።
የሱዳን ውጭ ጉዳይ ሚኒስትር ኢስማኤል ቀደም ሲል ከጠላፊዎቹ ጋር በተደረገው ስምምነት መሰረት ክሱ የሚታየው በሱዳን ውስጥ እንደሚሆን ገልጸው ነበር።
ሚኒስትሩ ምናልባትም የሞት ቅጣት ሊወሰንባቸው ይችላል ሲሉ መናገራቸውንም ዘገባው አስታውሷል።
ኢትዮጵያ ጠላፊዎቹ እንዲሰጧት ጠይቃ እንደነበርም ጠቅሷል።
አምስቱ ጠላፊዎች በአገር ውስጥ በረራ ላይ የነበረውን የአየር ኃይል አውሮፕላን ሚያዝያ 18 ቀን 1993 በማስገደድ ካርቱም ካሳረፉ በኋላ በውስጡ የነበሩትን ተሳፋሪዎች በመልቀቅ እጃቸውን ለሱዳን መንግሥት መስጠታቸው የሚታወስ ነው።
ከአዲስ ዘመን ግንቦት 7 ቀን 1993
በአልጀርስ ስምምነት ሳቢያ ኢትዮጵያ አባይን እንዳታጣ ስጋት አለ
ከሁለት ዓመታት በላይ የፈጀው የኢትዮ-ኤርትራ የድንበር ግጭት በኢትዮጵያ ወታደራዊ ድል አድራጊነት ከተጠናቀቀ በኋላ ዘለቄታዊ መፍትሔ ያመጣል ተብሎ የተፈረመው የአልጀርሱ ስምምነት በአባይ ወንዝ ላይ ኢትዮጵያ ያላትን ባለቤትነት ለአደጋ ያጋልጠዋል ተባለ።
የኢትዮጵያውያን ዴሞክራሲያዊ ፓርቲ (ኢዴፓ) የፊታችን እሁድ የካቲት 3 ቀን 1994 ዓ.ም ከጠዋቱ 3:00 ሰዓት ጀምሮ በመስቀል አደባባይ የጠራውን ሕዝባዊ ስብሰባ አስመልክቶ በሰጠው ጋዜጣዊ መግለጫ ስምምነቱ በጊዜ ካልተቀጨ እንደ አሰብ ሁሉ አባይንም በፈቃደኝነት አሳልፎ የመስጠት ያህል ነው ብሏል።
በታህሣሥ 1993 ዓ.ም የአልጀሪያ ዋና ከተማ አልጀርስ ላይ የተፈረመው የኢትዮ-ኤርትራ የሠላም ስምምነት በዋነኝነት መሠረት ያደረገው በ1900፣በ1902 እና በ1908 የኢትዮጵያና የጣሊያን መንግሥታት የተፈራረሟቸው የቅኝ ግዛት ውሎችን በመሆኑ የኢትዮጵያን ጥቅሞች አሳልፎ ይሰጣል ያለው የኢዴፓ መግለጫ መንግሥት ይህንን እያወቀ ስምምነቱን መፈረም ለሀገሪቱ ያለውን የተቆርቋሪነት ስሜት ጥያቄ ውስጥ ያስገባዋል።
በተጨማሪም የአልጀርሱ ስምምነት ያጣቀሳቸው ውሎች በኢትዮጵያና በጣሊያን መንግሥታት መካከል የተደረጉት በመሆናቸው የሻዕቢያ መንግሥት ሊደራደርባቸው አይችልም፤ ውሎቹ የጣሊያን መንግሥት አስገዳጅነት የተፈፀሙ በመሆናቸው እና በእኩል ጥቅም የተደረጉ ባለመሆናቸው በዓለም አቀፍ ሕግ ተቀባይነት አይኖራቸውም እንዲሁም በ1928 ዓ.ም የጣሊያን ወረራ ምክንያት የተጣሱና እ.አ.አ በ1947 ጣሊያን ከሁለተኛ የዓለም ጦርነት አሸናፊዎች (አሜሪካ፣ እንግሊዝና ሩሲያ) ጋር በገባችው የሰላም ስምምነት ኤርትራን በግዛትነት እንደማትጠይቅ በገባችው ቃል መሠረት የተሰረዙ በመሆናቸው ሞተው የተቀበሩ ያህል ናቸው ብለዋል።
በመግለጫው ላይ ከጋዜጠኞች ለተነሱ ጥያቄዎች ምላሽ የሰጡት የኢዴፓ ከፍተኛ ባለሥልጣናት ይሁን እንጂ የኢትዮጵያ መንግሥት የዓለም አቀፉ ማህበረሰብ ፊት ለነዚህ ዘመን ለሻራቸው ውሎች ተገዢ ነኝ ካለ ኢትዮጵያ በ1902 ፖለቲካዊ ውል የፈረመችው ከጣሊያን ጋር ብቻ አልነበረም ያሉ ሲሆን በዚሁ መሠረት ያኔ ለተፈረሙ ውሎች ሁሉ ተገዢነቷን ታረጋግጣለች ብለዋል።
ወያኔ/ኢህአዴግ በገዛ እጁ ሞት ውሎች ከመቃብር እየቀሰቀሰ ኢትዮጵያ በቅኝ ገዢዎች ተገድዳ የፈረመቻቸውን ስምምነቶች ህጋዊ መሠረት እያስያዘችው ነው ያሉት ኢዴፓዎች በተለይ አፄ- ምኒልክ ከእንግሊዝ መንግሥት ጋር በ1902 የተፈራረሙት ስምምነት ዋነኛ የስጋት ምንጭ መሆኑን ገልፀዋል።
የቀድሞ የግብፅና የሱዳን ቅኝ ገዢ እንግሊዝ ጋር የተፈረመው ስምምነት ኢትዮጵያ ግብፅና ሱድንን ሳታማክር በአባይ ወንዝ ላይ ምንም ዓይነት ሥራ መሥራት እንደማትችል የሚደነግግ ሲሆን ኢህአዴግ በ1902 በተፈረሙ ውሎች አሰብን ከሰጠ በቀጣይነት የአባይም ጉዳይ ጥያቄ ውስጥ መሆኑን ከወዲሁ መገንዘብ ያስፈልጋል ብለዋል የኢዴፓ ከፍተኛ ባለሥልጣናት።
በዚሁ ጋዜጣዊ መግለጫ ወቅት ለተነሱ ሌሎች ጥያቄዎች ምላሽ የሰጡት ባለሥልጣናቱ ከ1950 ዓ.ም የተባበሩት መንግሥታት ኤርትራ ከእናት ሀገሯ ከኢትዮጵያ ጋር በፌዴሬሽን እንድትቀላቀል ሲወስንና በ1962 ዓ.ም የኤርትራ ህዝብ ወኪሎች በሰጡት ውሳኔ መሠረት ፌዴሬሽኑ ፈረሶ አህዳዊ መንግሥት ሲመሠረት የኤርትራ ጉዳይ ሙሉ በሙሉ የኢትዮጵያ የውስጥ ጉዳይ በመሆኑ ምክንያት የአልጀርሱ ስምምነት ያጣቀሳቸው ውሎች በሙሉ ህጋዊ መሠረት የላቸውም ሲሉ አስረድተዋል።
የቀድሞው መንግሥት በኤርትራ ጉዳይ ላይ ከህዝቡ ይልቅ ለመሬቱ ይዋጋ እንደነበር ላስታወሰው ጥያቄ በተሰጠው ምላሽ ደግሞ የኢዴፓ ትኩረት ህዝቡን ከመሬቱ ጋር ወደ ኢትዮጵያ ማምጣት ላይ መሆን ተገልጿል።
ኢዴፓ ይህንኑ አቋሙን ይዞ የካቲት 3/1994 ዓ.ም በመስቀል አደባባይ ህዝባዊ ስብሰባ ለማካሄድ በጀመረው ቅስቀሳ ላይ አሁንም እንደቀጠለ ነው።
ከዘፕሬስ ጥር 29 ቀን 1994
ፓትርያርኩ ከሥራ ማፈናቀሉን ቀጥለዋል
አንድ አባትም የመታገድ እጣ ገጥሟቸዋል
ከሥራና ደመወዝ ከታገዱ ዓመታት በማስቆጠር ያሉት ቀደምት አባቶች እንዳሉ ሆኖ አሁንም ፓትርያርኩ ከሥራ የማፈናቀሉን ተግባር እንደቀጠሉበት መሆኑ ተገለፀ።
ከሥራ እንዲፈናቀሉ ተደርጐ፣ ለአቤቱታ ሲቀርቡም ሰሚ በማጣት ከ1990 ዓ.ም ግማሽ ዓመት ጀምሮ ግፍና ጭካኔ የተሞላ አረመንያዊ ተግባር እየተፈጸመባቸው የሚገኙ መሆናቸው የተናገሩት መልአከ ሰላም አባ ምሕረት ይመርን ጠቅሰው ለዝግጅት ክፍላችን የገለፁት ወገኖች እንደአመለከቱት የፓትርያርኩ በቤተ-ክርስቲያን አባቶች የሚፈጸመው በደል እንደቀጠለ መሆኑን የሚያስረዳ ነው ብለዋል።
መልአከ ሰላም አባ ምሕረት በልዩ ልዩ ኃላፊነት ሥራ መሥራት ከጀመሩ ብቻ ከ20 ዓመታት በላይ የሆናቸውና ዋና አስተዳዳሪ ሆነው በመመደብ በብዙ አብያተ ክርስቲያናት ኃላፊነታቸውን ሲወጡ የቆዩ መሆናቸውን የገለፁት ወገኖች፣ ከ40 ዓመታት በላይ ከሠሩት የቤተ ክርስቲያን አገልግሎት በአሁኑ ፓትርያርክ ከሥራ ገበታቸው እንዲታገዱ መደረጋቸውን አስረድተዋል።
የእኒህ አባት ከሥራ መታገድ ዋና ምክንያት ፓትርያርኩን የሚነቅፉ ባሕታውያንን እርስዎ በሚያስተዳድሩበት ቤተ ክርስቲያን አስተምረዋል በሚል ሲሆን እንዳው የተፈጸመው ከናዝሬት ቤተ ክሕነት ነው።
ሆኖም የሃገረ ስብከቱ ሥራ አስኪያጅ ንቡረ ዕድ ክፍለ ዮሐንስ መኰንን የተባሉት የእገዳውን እርምጃ ሲወስዱ በፓትርያርኩ ትዕዛዝና ተፅእኖ እንደ ሆነ የገለፁት ወገኖች የታገዱት አባት መልአከሰላም አባ ምህረት ለአቤቱታ ወደ ፓትርያርኩ ሲመጡ ፊት እንደነሷቸውና ከታገዱ ስምንት ወራትን ማስቆጠራቸውንም አረጋግጠዋል።
ያገዱት የናዝሬት ሀገረሰላም ሥራ አስኪያጅና ፓትርያርኩ ከተወያዩ በኋላ እገዳው እንደ ጠበቀባቸው የሚነገሩት መ.ሰ.አባ ምህረት የግፍ ግፍ የተፈጸመባቸው ፓትርያርኩ ከባህታውያኑ ጋር ባላቸው ፅኑ ጥላቻ ሳይሆን እንደማይቀርም የብዙዎች እምነት ሆኗል።
በመ.ሰ.አባ ምህረት ላይ ፓትርያርኩ በራቸውን እንዲዘጉባቸ መሆኑን ያስረዱት ወገኖች አስተዳዳሪው ተስፋ ባለ መቁረጥ ደጅ በመጥናት ላይ መሆናቸውን አመልክተዋል።
ቢሆንም አጉል ልፋት ብቻ እንደሆነባቸው አውስተዋል።
ከአዲስ አበባ ወደ ናዝሬት ቅ/ገብርኤል ቤተ ክርስቲያን ተዛውረው የተላኩት መልአከሰላም አባ ምህረት ይመር ባሕታውያንን አልተቆጣጠሩም፣በሚል ከሥራ የመታገድ ዕጣ የመድረሱ ጉዳይ ፓትርያርኩ ምን ያህል ከባህታውያን ጋር የከፋ በቀል እንዳለ የሚያመለክት ሆኖ አግኝተነዋል።
ያም ሆነ ይህ በባህታውያንና በፓትርያርኩ መካከል ባለው ቅራኔ የ50 ዓመቱ አዛውንት የቤተ ክርስቲያን አባት የመከራ ገፈት ቀማሽ ሆኗል።
ፓትርያርኩም የባህታውያኑን ጥላቻ በምስኪኑ የቤተ ክርስቲያን አስተዳዳሪ መልአ ሰላም አባ ምህረት ይመር ላይ እየተወጡ መሆናቸውን እነዚህ ወገኖች በግልፅ ተናግረዋል።
ሌላ ተጨማሪ ምክንያት ሳይኖር ባህታውያኑ አስተምረዋል በሚለው ከመጋቢት 1990 ጀምሮ የታገዱት መ.ሰ አባ ምህረት ለአቤቱታ ከዚያች ዕለት ጀምሮ ፓትርያርኩ መ/ቤት ይመላለሳሉ፣ ፊት አልሰጧቸውም ሲሉ ውስጠ አዋቂዮች ተንትነዋል።
ከፊያሜታ ጥቅምት 11 ቀን 1991
ሃያ ስምንት የፓርላማ አባላት ምክር ቤቱን ሊለቁ ነው
በሕዝብ ተመራጭነታቸው የሕዝብ ተወካዮች ምክር ቤት አባላት የሆኑ ሃያ ስምንት ያህል ሰዎች ከመንግሥት ከሰጣቸው ሹመት ምክር ቤት አባልነታቸው መቀመጫ ሊነሱ መሆኑን የምክር ቤቱ ምንጮች ለጦማር ጋዜጣ በሰጡት መረጃ ገልጠዋል።
እንደ መረጃ ምንጮቹ አገላለፅ እነዚህ በትምህርት ደረጃቸው የመጀመሪያ ዲግሪ ያላቸው በአብዛኛው የኢሕአዴግ አባላት የሆኑት ሰዎች ፈተና ተሰጥቷቸው ፈተናውን ካለፉ በኋላ በውጭ ጉዳይ ሚኒስቴር እና በተለያዩ ሀገሮች ባሉት ኤምባሲዎች ውስጥ ተመድበው እንዲሠሩ ነው የተፈለገው።
ከእነዚህ የፓርላማውን ወንበር ለቅቀው ሙሉ ጊዜያቸውን በመንግሥት ሥራ ላይ እንደሚያውሉ ከሚጠበቁት የምክር ቤት አባላት መሀከል አቶ በለጠ ረዳ፣ አቶ ዮሐንስ ጊንዳ፣ አቶ ኢብራሂም አብደላ (ከኦሕዴድ)፣ አቶ አብዱላዚዝ አህመድ፣ አቶ ሸምሰዲን አህመድ (ከሶማሊ)፣ እና አቶ ድንበሩ ዓለሙ (ከደቡብ) የሚጠቀሱ ሲሆን ከጋምቤላ ክልልም ሁለት ሰዎች ከሕወሓት ሦስት ሰዎች ይገኙበታል ተብሏል።
አንዳንድ ለጉዳዩ ቅርበት ካላቸው ወገኖች ግምት ለማወቅ እንደተቻለው እነዚህ የምክር ቤት አባላት እንዲነሱ የተደረገው ከቅርብ ጊዜ ወዲህ የምክር ቤት አባላትን የደመወዝ ሁኔታ በተመለከተ ጠንካራ ጥያቄዎችን ሲያቀርቡ የነበሩ በመሆኑ፤ ለወደፊትም ሌሎች ጥያቄዎችን እያነሱ ችግር እንዳይፈጥሩ በሚል ነው።
በዚህም እርምጃ የተሻለ የትምህርት ደረጃ አላቸው የሚባሉትን እነዚህን ሰዎች ከፓርላማው ውስጥ በማንሳትና በአስፈፃሚው አካል መሥሪያ ቤት በማስገባት የደመወዝ ጭማሪ በመስጠት ዝም ለማሰኘት ነው የሚል ግምት አለ።
እርምጃውን ከዚህ አንፃር የሚያዩ ወገኖች እንደሚናገሩት ለመንግሥት ሠራተኞች የደመወዝ ጭማሪ ተደርጐ ፓርላማው የሚሾማቸው አስፈፃሚዎች ከፍተኛ ደመወዝ ሲያገኙ የፓርላማ አባላት ደመወዝ ግን እንዲሻሻል አለመደረጉ ከቅርብ ጊዜ ወዲህ ጥያቄ እያነሳ የመጣ ጉዳይ ነው።
ከሳምንት በፊት በተካሄደው በአንድ የምክር ቤት ስብሰባ ላይ ይኼው ጉዳይ ተነስቶ፣ የፓርላማ አባላት የሆኑ ሚኒስትሮች ደመወዛቸው ከፍተኛ መሆኑ፣ ከደመወዙ በተጨማሪ እነርሱ በመኪና እየሄዱ እነርሱን የሾሙዋቸው የፓርላማ አባላት በእግር መኳተናቸው ጉዳይ ተነስቶ ነበር ተብሏል።
በዚህ ወቅትም አፈጉባኤ ዳዊት ዮሐንስ ሚኒስትሮቹ የአስፈፃሚ አካል ሠራተኞች በመሆናቸው ከፍተኛ ደመወዝ ማግኘት መቻላቸውን ተናግረው ነበር።
ለዚህ የአቶ ዳዊት መልስም አንዳንድ የፓርላማ አባላት በሰነዘሩት አስተያየት፣ ሚኒስትሮቹ ወይም በሕዝብ ተወካይነታቸው የምክር ቤት አባላት ሆነው በምክር ቤት አባልነታቸው ብቻ ማግኘት የሚገባቸውን ጥቅም ያገኙ፣ በእነርሱ ቦታም ሙያተኞች ተቀጥረው ይሥሩ፣ ካልሆነም ሁሉም የሕዝብ ተወካዮች በእኩል ዐይን ታይተው የሚያገኙት ጥቅምም እኩል ይጠበቅላቸው የሚል ሐሳብ ተሰንዝሯል።
በዚህ ወቅትም አፈጉባኤ ዳዊት ዮሐንስ «እኛ ሕዝቡን ለማገልገል ተመረጥን እንጂ ለገንዘብ ፍለጋ አይደለም እዚህ የመጣነው» የሚል መልስ ሰጥተዋል ተብሏል።
ለዚህ የአቶ ዳዊት መልስ አንድ የፓርላማ አባል ሲመልሱ «ሕዝብ ለማገልገል ሁላችንም ከመጣን እኩል መስዋዕትነት መክፈል አለብን» በማለታቸው አፈጉባኤው ተበሳጭተው «እኔ ከዚህ ምክር ቤት ብወጣ ግፋ ቢል ታክሲ ነጂ ሆኜ እበላለሁ» ብለው በመናገራቸው በስብሰባው ተሳታፊዎች ተስቆባቸዋል ተብሏል።
ክቡር አቶ ዳዊት ዮሐንስ አሜሪካ በትግል ላይ በነበሩበት ወቅት በታክሲ ነጂነት ይተዳደሩ እንደነበር የሚታወስ ነው።
ኢሕአዴግ ጥያቄ በማብዛታቸው ከምክር ቤቱ በሚያነሳቸው ሰዎች ምትክ ሌላ ምርጫ ይካሄድ አይካሄድ ለጊዜው የታወቀ ነገር ባይኖርም፣ እንደታዛቢዎች ግምት በምክር ቤቱ ውስጥ እንዲቀሩ የሚፈለጉት የኢሕአዴግ ካድሬዎች የትምህርት ደረጃቸው ከዲፕሎማ በላይ ያልሆነ ብቻ ነው።
ብዙዎቹ ከክልል የመጡት የኢሕአዴግ አባል የፓርላማ ተወካዮች የግብርና ልማት ሠራተኞች፣ የአንደኛ ደረጃ መምህራን፣ ገበሬዎችና በአነስተኛ ንግድ ላይ የተሠማሩ ነጋዴዎች መሆናቸውን መረጃዎች እንደሚያመለክቱ የዚህ ዘገባ ምንጮች ገልጠዋል።
ከጦማር ጥር 14 ቀን 1994
መጥባት የለመደች ጥጃ ....
የሻዕቢያው ቀይ ባህር ኮርፖሬሽን በዶላር እንዲከፍል ተጠየቀ -- ኤርትራ ውስጥ ውጥረት እንደሰፈነ ነው
ቀይ ባህር ኮርፖሬሽን ወይም 09 በመባል የሚታወቀው የኤርትራ የንግድ ኩባንያ የሁመራ ሰሊጥ ግዢ ጨረታ አሸንፎ ክፍያውን ከኤርትራ በተሰበሰበ «አሮጌ» የኢትዮጵያ ብር ለመፈፀም ጠይቆ ጉዳዩ የሚመለከታቸው የትግራይ ባለሥልጣኖች ደግሞ በዶላር ካልከፈልክ - በሚል ተቀባይነት እንዳሳጡት ታውቋል።
ኩባንያው ባለፉት ዓመታት የሰሊጥ ግዢ ጨረታውን እያሸነፈ በርካታ ኢትዮጵያውያን ነጋዴዎችን ከገበያ ውጭ በማድረግ ከፍተኛ ትርፍ ሲያግበሰብስ መቆየቱ ያሳሰባቸው የትግራይ ባለሥልጣኖች የዘንድሮው ጨረታ ተቀባይነት እንዲያጣ ማድረጋቸው ክፍያው በዶላር መፈፀም አለበት በሚል መነሻ ብቻ አልነበረም።
የትግራይን ምርት የኤርትራ የእርሻ ውጤት እንደሆነ አድርጐ በማዘጋጀትና ወደ ውጭ በመላኩ የተበሳጩ ባለሥልጣናት መቀጣጫ እንዲሆነው አስበው የወሰዱት እርምጃ ጭምር መሆኑን የአካባቢው ሪፖርተራችን ጠቁሟል።
ጨረታው የፈጠረው ያለመግባባት እስከአሁን ዕልባት ባለማግኘቱ የተነሣ -- የቀይ ባህር ንግድ ኩባንያ ባለሥልጣኖች የትግራይን የኢኮኖሚ ኃላፊዎች አልፈው የማዕከላዊ መንግሥት ባለሥልጣናትን ለማግባባት እየጣሩ ሲሆን ጉዳዩ በአካባቢው ሕዝብ ዘንድ «መጥባት የለመደች ጥጃ ...... » በሚል አስተርቷል።
መሰንበቻውን የኢትዮጵያ መንግሥት ባለሥልጣን በሁለቱ አገሮች መካከል የሚካሄደው የንግድ ልውውጥ - በዶላር ይሆናል ማለታቸውና በኤርትራ በኩል ደግሞ ልውውጡ በናቅፋና በብር እንዲሆን ከፍተኛ ፍላጐት ያለ መሆኑን መግለጻቸው በሁለቱ መንግሥታት መካከል ውዝግብ ያስከትላል የሚል ሥጋት አሳድሮ እንደነበር አይዘነጋም።
የሁለቱም አገር ብሔራዊ ባንክ ገዥዎች ለሪፖርተር መጽሔት የሰጡት መግለጫ በሁለቱ አገሮች ባለሥልጣኖች መካከል ሠፊ ልዩነት እንዳለ አመልክቷል።
ኤርትራውያኑ ባለሥልጣናትና አማካሪዎቻቸው «ናቅፋ» እና «ብር» በሁለቱም አገሮች ይሥሩ ሲሉ የኢትዮጵያ ብሔራዊ ባንክ ገዥ የንግድ ልውውጣችን በዶላር መሆን አለበት ባይ ናቸው።
በሌላ በኩል ደግሞ ከሃያ ቀናት በፊት እኩለ ሌሊት ላይ ከተለያዩ የኤርትራ ከተሞች - ታፍነው የተወሰዱት 3500 ያህል ኢትዮጵያውያን ወጣቶች (አብዛኞች የትግራይ ተወላጆች ናቸው) ጉዳይ ገና ዕልባት አለማግኘቱ ታውቋል።
ወጣቶቹ ሳዋ ወታደራዊ ማሠልጠኛ ማዕከል ገብተው ተቃውሞ ካሰሙ በኋላ ዬት እንደተወሰዱ አልታወቀም።
ወላጆቻቸውም ኮሚቴ አቋቁመው ለትግራይ መስተዳድር ባለሥልጣኖች አቤቱታ አቅርበዋል።
የትግራይ መስተዳድር ባለሥልጣናት ስለ ጉዳዩ ከኤርትራ መንግሥት ባለሥልጣናት ጋር ለመነጋገር ምሥጢራዊ ምልልስ ቢያደርጉም እስካሁን ያስገኙት ውጤት የለም።
ወጣቶቹ ወይ ታስረዋል ያለበዚያም በከፍተኛ የጦር ሠራዊት ከበባ - በአሊግደር ዕርሻ የጥጥ ለቀማ ሥራ ላይ ተሠማርተዋል የሚለው የብዙዎቹ ግምት ነው።
ሪፖርተራችን አንዳንድ ወላጆችን ጠቅሶ እንደዘገበልን ለማምለጥ ሲሞክሩ ከሻዕቢያ የጥበቃ አባላት የተተኮሰባቸው በመኖራቸው ሥጋት ላይ ወድቀዋል።
ከዚሁ ጋር ተያይዞ የደረሰን ሌላው ዜና ደግሞ በአሰብ ከተማ አንድ የሬድዮ ኦፕሬተር አለቃው የሆኑትን አንድ ኰሎኔል በሽጉጥ መግደሉን ያመለክታል።
የተገደሉት ኰሎኔል የአካባቢው ጦር አዛዥ ነበሩ።
ኦፕሬተሩ አለቃውን ለመግደል የበቃው የአካባቢውን ወጣቶች አፍሶ ወደ ማሰልጠኛ ለመውሰድና የአካባቢውን ገበሬ ትጥቅ ለማስፈታት ወታደራዊ ዘመቻ እንዲካሄድ የሚሉ መልዕክቶችን መቀበሉ ስላናደደው እንደሆነ ተገልጿል።
ገዳዩ ከሻዕቢያ የፀጥታ ኃይሎች እጅ ላለመውደቅ ሲል ወዲያውኑ ራሱን መግደሉም ታውቋል።
ይህ በእንዲህ እንዳለ ኤርትራ የሱዳን የጦር አውሮፕላኖች ድንበር ዘልቀው በመግባት ድብደባ አካሂደውብኛል በማለት ከስሳለች።
ሱዳን በበኩሏ ኤርትራ የአሜሪካንን ተልዕኮ ለመወጣት ተቃዋሚ ድርጅቶችን ከመርዳት ባሻገር እግረኛና ሜካናይዝድ ጦሯንም ወደ ደቡብ መላኳን ሰሞኑን አስታውቃለች።
ኤርትራ በሱዳን ጉዳይ በማካሄድ ላይ ባላቸው ዘመቻ በምስራቃዊ ግንባር በኩል ብቻ ተቃዋሚዎችን መርዳቷ በቂ ሆኖ ስላላገኘችው ወደ ደቡብም በርካታ ሰራዊትና መድፎችን መላክዋን የሱዳን የደህንነትና ጸጥታ ምክር ቤት ሊቀመንበር ጀኔራል መሐመድ አብደላ «አክበር አልዩም» ለተባለው የአገራቸው ጋዜጣ በቅርቡ ገልጸዋል።
ኤርትራ በበኩልዋ የሱዳን የጦር አውሮፕላኖች በጋሽና ሰቲት አውራጃ በኩል እስከ 10 ኪ/ሜ ዘልቀው እየገቡ አካባቢውን መደብደባቸውን አስታውቃለች።
በዚህም ላይ የሱዳን ተቃዋሚዎች በመካከላቸው ያለውን ያለመግባባት እያሰፉት ስለመጡ አቶ ኢሳይያስን በሚፈልጉት መልክ ሊያራምዳቸው አለመቻሉም ሌላው የኤርትራ ችግር ነው።
ሱዳን በኤርትራ ምዕራባዊ ቆላ የተጀመረውን የተቃዋሚዎች እንቅስቃሴ እያጣራች ሲሆን እነዚህ ተቃዋሚዎች በሻዕብያ ላይ ድል እንዲቀዳጁ «. . .የኤርትራ ብሔራዊ ቅንጅት. . .» (Eritrean National Coalition) መፈጠር አለበት የሚሉ ምሁራንም እየተሰሙ ነው።
ከእነዚህ አንዱ የሆኑት ኤርትራዊው ምሁር ዶ/ር ተስፋዬ መድሃኔ ሰውራዊ ባይቶ ባዘጋጀው ዓመታዊ ፌስቲቫል ላይ ተገኝተው የቅንጅቱን አስፈላጊነት በሚመለከት አንድ ጥናታዊ ጽሑፍ አቅርበዋል።
መድረኩን ያዘጋጀው ድርጅት ግን ሐሳቡን እንዳልተቀበለው ኢንዲያን ኦሽን ኒውስ ሌተር በቅርቡ ገልጿል።
ሰውራዊ ባይቶ ስለ ጉዳዩ የራሱ በሆነው ልሳን «ኤርትሪያን ኒውስ ሌተር» አማካይነት የቅንጅቱን መቋቋም እንደሚደግፍና ሆኖም በኤርትራ እስላማዊ ስርዓት መመስረትን ዓላማቸው ካደረጉ አንጃዎች ጋር አብሮ መስራት እንደማይፈልግ አስታውቋል።
እስከአሁን በዓብደላ እድሪስ የሚመራው አገራዊ ምክር ቤትና በአራፋት የሚመራው እስላማዊ ቡድን የቅንጅቱ አባላት ሆነው በመንቀሳቀስ ላይ እንደሚገኙ ኢንዲያን ኦሽን ኒውስ ሌተር ይጠቅሳል።
ሌላው የሱዳንን ጉዳይ ለኤርትራ አስቸጋሪ እንዲሆን ያደረገው የኢትዮጵያ አቋም መለሳለስ ነው።
የኢሃዴግ መንግስት ተቃዋሚዎች በሱዳን በኩል እየተጠናከሩ በመምጣቸው በድንበር አካባቢ ከነበረው ጦር የተወሰነውን እያስወጣ ሲሆን በአዲስ አበባም የሱዳን ኤምባሲ እንቅስቃሴ ቀደም ሲል ከነበረው መሻሻል እያሳየ መጥቷል።
በሣር ቤት አካባቢ የነበረው የሱዳኖች መዝናኛ በቅርቡ ተከፍቶ ስራ መጀመሩ ለዚህ አንደኛው ምልክት ነው የሚሉም አሉ።
ይህ የአቋም ለውጥ በሁለቱ መንግሥታት መካከል ለተፈጠረው አለመግባባት ዋና ምክንያት እንደሆነም ይታወቃል
በደቡባዊ ምስራቅ በኩል የአፋርንና የትግራይን ክልሎች የሚያገናኘው አካባቢም የኤርትራን መንግስት ሰላም ነስቶታል።
በዚህ አካባቢ ከኢሃዴግ ሰራዊት ጋር አልፎ አልፎ ግጭት ቢኖርም ቅድሚያ የሚሰጠው ግን ኤርትራዊነትን ለማይቀበለው በአፋር አካባቢ ላለው እንቅስቃሴ ሆኖ ይታያል።
አካባቢው ለኢሃዴግም አደገኛ በመሆኑ ከአሁን በፊት የጋራ ወታደራዊ ዘመቻዎች አካሂደውበት ውጤት ያጡበት ነው።
በቅርቡም የአፋሮችን እንቅስቃሴ ለማኮላሸት ከተደረጉት ልዩ ልዩ ጥረቶች መካከል ኤርትራና ኢትዮጵያ በአካባቢው የጋራ ወታደራዊ ልምምድ ማድረጋቸው ይጠቀሳል።
ይህ በእንዲህ እንዳለ የመን ባለፈው ኦክቶበር 30/97 የኤርትራ መንግስት በቀይ ባህር አካባቢ የጀመረውን የነዳጅ ፍለጋ አሰሳ እንዲያቆም አስጠንቅቃለች።
ሬውተር እንደዘገበው ማስጠንቀቅያውን ለኤርትራ መንግስት የላከው የየመን የውጭ ጉዳይ ሚኒስቴር ነው።
የየመን ሶሻሊስት ፓርቲ ልሳን «አልታውራ» በበኩሉ እንደገለጸው በተጠቀሰው አካባቢ ነዳጅ ለመፈለግ ውል የገባው አንዳርኮ የተባለው የአሜሪካ ነዳጅ አሳሽ ድርጅት ነው።
ዋና መ/ቤቱ ሂውስተን የሆነው ይኸው ድርጅት በኤርትራ ዘጠኝ ሚሊዮን ኤክር ስፋት ባለው መሬት ላይ የነዳጅ ፍለጋ ለማካሄድ ፈቃድ ያገኘ ሲሆን ለጊዜው ሦስት ጉድጓዶች የመቆፈር እቅድ አውጥቶ በመንቀሳቀስ ላይ እንደሚገኝ የየመን መንግስት ማስጠንቀቂያ ይገልጻል
የኤርትራ መንግስት እስካሁን በየመን በኩል ለተሰጠው ማስጠንቀቂያ በይፋ የተናገረው ነገር የለም።
የመን በቅርቡ በሃኒሽ ደሴቶች የይገባኛል ጥያቄ ላይ የአለም አቀፉ ፍርድ ቤት የሚሰጠውን ውሳኔ እንደማትቀበልና ለጦርነት መዘጋጀት ግዴታ ነው በማለት ውስጥ ለውስጥ ቅስቀሳ በማካሄድ ላይ እንደምትገኝ ተገልጿል
በውስጥ ደግሞ በአሁኑ ጊዜ የኤርትራ ህዝብ አፍ አውጥቶ መናገር የሚችልበት መድረክ ባያገኝም፤ ቅጥ ባጣው የወጣቶች አፈሳ፤ ተቃዋሚዎች በከተማና በገጠር በሚፈጥሯቸው ፍንዳታዎች፤ በአጠቃላዩ የኑሮ ውድነትና በህሊናዊ ነጻነት ማጣት የተነሣ በአቶ ኢሳይያስ ስርዓት ላይ ያለውን ጥላቻ በማጠናከር ላይ ይገኛል።
የተለያዩ የሕብረተሰብ ክፍሎች አካባቢውን እየለቀቁ ወደ ኢትዮጵያና ሱዳን መውጣታቸውም የዚሁ አካል መሆኑ ታውቋል
በእነዚህ ተደራራቢ ቀውሶች የተወጠሩት አቶ ኢሳይያስ አፈወርቂ በአሜሪካን አገር መለስተኛ ቀዶ ሕክምና ተደርጎላቸው ከተመለሱ ወዲህ ከህዝብ እይታ መሰወራቸው በሕዝቡ ላይ የተለያዩ ስሜቶችን ፈጥሯል።
አቶ ኢሳይያስ ከእይታ የተሰወሩት በጤና ችግር መሆኑን ሁሉም ቢስማሙበትም ስለበሽታው ዓይነት ግን በውል የታወቀ ነገር የለም።
የአእምሮ መታወክ ችግር ገጥሟቸዋል የሚሉ አሉ።
አቶ ኢሳይያስ በየዓመቱ በመስከረም ወር ላይ ከሕዝብ ቀረቡ የሚባሉ ጥያቄዎችን ተቀብለው የሚመልሱበት መድረክ ነበራቸው።
በያዝነው ዓመት ግን ጥያቄዎቹ ቀርበው እስከ አሁን መልስ ማጣታቸው አጋልጧቸዋል።
በዚህ ላይ ሰውዬው እንደገና ለህክምና ወደ ውጭ አገር በምስጢር ሄደዋልም ይባላል።
አንዳንድ ታዛቢዎች የአቶ ኢሳይያስ ከስልጣን መወገድ ከሁሉም መመዘኛ አንጻር ጊዜው አሁን ነው የሚል አስተያየት ይሰነዝራሉ።
ሌሎች ግን ፕሬዚዳንቱ በስልጣን ዘመናቸው ባላቸው አምባገነናዊ ባህሪይ የተነሣ ማን ይተካቸው?
ለሚለው የሰጡት ፍንጭ ስለሌለ በቦታቸው ለመተካት በሚደረገው ሩጫ የበለጠ ጥፋት ሊከተል ይችላል የሚል ሥጋት አላቸው።
በተለይ ደግሞ አሁን በጉልበት የታፈነው የአውራጃና የሃይማኖት ልዩነት ሊፈነዳ ይችላል የሚለው የብዙ ታዛቢዎች ስጋት ነው።
ከተቃዋሚ ቡድኖች ሻዕቢያን ተክቶ ስልጣን መረከብ የሚችል ያለመኖሩም ሌላው የኤርትራ ችግር እንደሆነ ነው ታዛቢዎች የሚገልጹት።
ከጦቢያ ኅዳር 11 ቀን 1990
«የብአዴን ጄኔራሎች መለስን አድነዋል»
በእስር ላይ ካሉት ታምራት ላይኔ ጋር ሆነው ኢህዴንን በመመሥረት ቁልፍ ሚና የተጫወቱት ያሬድ ጥበቡ ከወደ አሜሪካ ሆነው ባወጡት ፅሁፍ «የአዲሱ ለገሠ ዕጣ ያሰጋኛል» አሉ።
አቶ ያሬድ በዜጋ ላይ ባወጡት ፅሁፍ ከአቶ አዲስ ሌላ ኤርትራዊው በረከት ስምዖን በሕወኃት ውስጥ ያሉ «ጠባቦች» የጥቃት ዒላም ስለሆኑ የእሳቸውም ዕጣ ያሰጋኛል ብለዋል።
እንዲሁም «ነገሩን ግን ይበልጥ ውስብስብ የሚያደርገው፣ ጠቅላይ ሚኒስትር መለስ፣ የምክትል ጠ/ሚኒስትር አዲሱ ለገሠንና የማስታወቂያ ሚኒስትራቸውን የአቶ በረከት ስምዖንን ጣምራ ክንድ ሊፈሩ መቻላቸው ነው.....W፤ብለዋል።
በሠራዊቱ ውስጥ ስላለው ሁኔታ ደግሞ «በወያኔ አመራር ውስጥ የመሰንጠቅ አደጋ መከሰቱ ሲታወቅ በረከት፣ አዲሱና ጄኔራል ኃይሌ ጥላሁን የብአዴን የጦር መኮንኖችን በመገናኘት «የመንግሥት ግልበጣ አደጋ ሊኖር ስለሚችል በተጠንቀቅ ላይ ሁኑ» ማለታቸውንና፣ መኮንኖቹም የብአዴንን አባላት በተጠንቀቅ ማቆማቸውም ታውቋል።
ታዲያ ሁኔታው ከተረጋጋ በኋላ የብአዴን አባላት በኩራት «አሳየናችሁ አይደል፣ ለሁለተኛ ጊዜ» በማለት የወያኔን መኮንኖችና ወታደሮች ያንጓጥጧቸዋል ነው የሚባለው።
ይህ ማለት ግን በችግራቸው ቀን ብአዴንን የተጠጉት መለስ ዜናዊ፣ በዚያው ጥላ ሥር ይቀጥላሉ ማለት አይደለም።
ታማኝ ትግሬ ካገኙ ምርጫቸው ያ መሆኑ አያጠራጥርም።
ለምሣሌ በችግራቸው ወቅት የረዷቸውን ጄኔራል ኃይሌ ጥላሁንን በአየር ኃይል ጥብቅ አዛዥነት ያስቀመጧቸው ቢሆንም ሙሉ ሥልጣኑን ሊሰጧቸው አልፈለጉም።»
ብለዋል።
ከምኒልክ ጥር 10 ቀን 1994
በግሉ የንግድ ዘርፍ የተሰማሩ ሦስት ኢትዮጵያውያን ድርጅቶች ዓለም አቀፍ ሽልማት አገኙ
በግሉ የንግድ ዘርፍ የተሰማሩ ሦስት ኢትዮጵያውያን ድርጅቶች የዓለም አቀፍ የምርምር፣ የንግድና ቴክኖሎጂ ጥረት ማስፋፊያና ማበረታቻ ድርጅት ያዘጋጀውን የዓለም አቀፍ ሽልማት አገኙ።
በጀርመን ፍራንክፈርት ከተማ ባለፈው ሰኞ የካቲት 26 ቀን 1993 የተሰጠውን ይህንኑ ሃያ ሰባተኛ ዓመታዊ ሽልማት ያገኙት የባህርዳር አስጎብኚና የጉዞ ወኪል፣ የአፍሪካ ኢንሹራንስ ኩባንያ አክሲዮን ማህበርና፣ የአሌቶ ሉክስ አስመጭና ላኪ ድርጅቶች ናቸው።
እነዚሁ ድርጅቶች ከተሸለሙባቸው መስፈርቶች መካከል የተጠቃሚ ፍላጎት እርካታና ጤናማ የመስተንግዶ አቀራረብ ስልት እንዲሁም የመረጃ አጠቃቀምና የትንተና ዘዴ ይገኙበታል።
የባህርዳር የጉዞ ወኪል ሥራ አስኪያጅ አቶ ወንድወሰን ላቀው ትላንት እንደገለጹት የጉዞ ወኪሉ ወደኢትዮጵያ ለመጡ ቱሪስቶች ተገቢውን መስተንግዶ በመስጠቱ ቱሪስቶቹ ተመልሰው በየአገሮቻቸው ላሉ የጉዞ ወኪሎቻቸው አንዳችም ዓይነት ቅሬት አለማቅረባቸውን ገልጸዋል።
ሥራ አስኪያጁ በአሁኑ ጊዜ በዚሁ ድርጅት ለቱሪስቶች አገልግሎት እንዲውል እየተሰራ ያለው ፌሶርት ሆቴል የዓለም አቀፍ የሆቴል መለኪያ ማሟላት ደግሞ ሌላው መመዘኛ እንደነበር ገልጸዋል።
የጀርመን ድምፅ ሬዲዮም ከትላንት በስቲያ ዘገባው እንዳስታወቀው ሦስቱ ኢትዮጵያውያን ድርጅቶች በሁለገብ ሕዝባዊ አገልግሎታቸው ተመርጠው ምርጥ የኢኮኖሚ ጠበብት በተገኙበት መሸለማቸውን አስታውቆ ድርጅቶቹ የዓለም አቀፉ ሸላሚ ድርጅት ዋነኛ መመዘኛ የነበረውን የጥራት ደረጃ በማሟላት ከቀረቡት ተወዳዳሪዎቻቸው በልጠው መገኘታቸውን አመልክቷል።
ከአዲስ ዘመን የካቲት 29 ቀን 1993
ዩኒሴፍ ለኤርትራ፣ አሜሪካ ለኢትዮጵያ እርዳታ ለገሱ
በአሁኑ ወቅት በኢትዮጵያም ሆነ በኤርትራ የተፈናቃዮች ቁጥር እየጨመረ የመጣ መሆኑ ይታወቃል።
በተለይም ከኤርትራና ከጦርነት ቀጣናዎች በመሸሽ ወደ ትግራይ የተለያዩ ክፍሎች በመጠለያ ጣቢያዎች የሚገኙ የኢሮብ፣ የጉሎ መኸዳ ፣ የመረብ ፣ የባድመና ሽራሮ ተፈናቃዮች ከአሜሪካ መንግስት የምግብና የቁሳቁስ እርዳታ አግኝተዋል።
በሌላ በኩል ደግሞ ከኢትዮጵያ ተፈናቅለው ወደ ኤርትራ የተለያዩከተሞች የተጠለሉትን ኤርትራውያን ዩኒሴፍ መጠነ ሰፊ እርዳታ እያደረገላቸው መሆኑ ታውቋል።
ባለፈው ሳምንት ብቻ ዩኒሴፍ ከግማሽ ሚሊዮን ብር በላይ ለተፈናቃዮቹ እርዳታ አድርጓል።
ቀደም ሲልም ዩኒሴፍ በኤርትራ ለሚገኙተፈናቃዮች የመድሃኒትና የደረቅ ምግቦች እርዳታ ማድረጉ ይታወሳል።
በኢትዮጵያ ወገን ደግሞ የአሜሪካ መንግስት እያደረገ ያለው መጠነ ሰፊ እርዳታ እንደቀጠለ ነው።
የአሜሪካ መንግስት እስከ 6 ወር ድረስ ተከታታይ የሆነ እርዳታ እንደሚሰጥ ቃል በገባው መሰረት ለ150 ሺህ ተፈናቃዮች የመጀመሪያውን ዙር እርዳታ ሰጥቷል።
የአሜሪካ መንግስት የሚያደርገው ዕርዳታ በገንዘብ ሲሰላ ከ70 ሚሊዮን ብር በላይ መሆኑ ተያይዞ ተዘግቧል።
ከፊያሜታ ጥቅምት 11 ቀን 1991
ሔሮይን ሲያዘዋውሩ የተያዙት ተከሰሱ
(ኢ.ዜ.አ)፦ ሔሮይን የተባለውን አደገኛ ዕጽ ሲያዘዋውሩ የተያዙ አራት የውጭ አገር ሰዎች በፌዴራሉ ከፍተኛ ፍርድ ቤት አንደኛ ወንጀል ችሎት ቀረቡ።
የናይጄሪያ፣ የቶጎና የታንዛኒያ ተወላጆች የሆኑት እነዚሁ ተከሣሾች ባለፈው ዓመት ቦሌ አውሮፕላን ማረፊያ ተይዘው በቁጥጥር ስር የዋሉት ከ3ሺህ 800 ግራም በላይ የሆነ ሔሮይን ይዘው በመገኘታቸው መሆኑን የአቃቤ ሕግ ክስ ያመለክታል።
ሁሉም ዕጽ አዘዋዋሪዎች ሔሮይን ለማሳለፍ የሞከሩ በጥቅል መልክ ከተዘጋጀ በኋላ በሆዳቸው ውጠው መሆኑን ክሱ ጠቅሶ በተለይ ከተከሳሾቹ አንዱ ውጦ ለማሳለፍ የሞከረው 1ሺ 520 ግራም መሆኑን ይገልጻል።
ከአቃቤ ሕግ ክስ ለመረዳት እንደታቸለው ከተካሳሾች መካከል ሦስቱ ከህንድ ወደ ሌሎች አገሮች በኢትዮጵያ አየር መንገድ በትራንዚት የሚጓዙ መንገደኞች የነበሩ ናቸው።
1ሺ 520 ግራሙን ሔሮይን የያዘው ግን ከሆላንድ ተነስቶ ቦሌ አውሮፕላን ማረፊያ ሲደርስ የተያዘ መሆኑንም ክሱ ይዘረዝራል።
ባለፈው አርብ ያስቻለው የፌዴራሉ ከፍተኛ ፍርድ ቤት አንደኛ ወንጀል ችሎት ለተከሳሾቹ አስተርጓሚ እንዲመደብ ከማዘዙ በላይ ጉዳዩን የማየት ስልጣን የእርሱ መሆን አለመሆኑን እንደሚረምር ለህዳር 24 ቀን 1990 ዓ.ም ሰጥቷል።
ከአዲስ ዘመን ኅዳር 23 ቀን 1990
የጦር ጉዳተኞች ሻዕቢያን ለመውጋት ቃል መግባታቸው ተገለጠ
ባለፈው ግንቦት መጀመሪያ በድንገት በኢትዮጵያና በኤርትራ ድንበር ላይ በሶስት ግንባር የተከሰተው ጦርነት በመቶዎች ለሚቆጠሩ ሰዎች መሞት ምክንያት ሲሆን ሁለቱም አገሮች ለግጭቱ መፈጠር አንዳቸው አንዳቸውን ተጠያቂ ካደረጉ ወዲህ የድንበሩ ውጥረት የተባባሰ መሆኑንና በዩ.ኤስ.አሜሪካ አስማሚነት ሁለቱ አገሮች የአየር ድብደባ ላለማድረግ ቢስማሙም የምድሩ ውጊያ ይቀጥል ይሆናል የሚል ስጋት መኖሩን የሲ.ኤን.ኤን ዜና ገልጦ በኢትዮጵያ የቀድሞ የጦር ጉዳተኞች ወደ ጦር ግንባር ለመዝመት መመዝገባቸውን አመልክቷል።
ከአዲግራት ሰኔ 15 ቀን ይህን ዜና የዘገው የሲ.ኤን.ኤን ወኪል እንዳመለከተው ኤርትራ በሲቪል ኢላማዎች ላይ ባደረገችው የአየር ድብደባ የ48 ንፁሐን ዜጐችን ሕይወት ማጥፋቷ ያስቆጣቸውና የአርበኝነት ስሜታቸውን የቀሰቀሰው በመቶዎች የሚቆጠሩ አዛውንትና ያለፈው ጦርነት የጦር ጉዳተኞች እንደገና ለመዝመት መመዝገባቸውን አመልክቷል።
አንዱ ዓለም በማለት ስማቸውን የገለጡት የአዲግራት ባለሥልጣን ለመዝመት ከተመዘገቡት 500 ውስጥ 200 የሚሆኑት ብቻ እንዲመለሱ የተፈቀደላቸው መሆኑን እንደተናገሩ ዘጋቢው አመልክቷል።
የጭንቅላት ቁስለኞችና በዌልቼር የሚገፉ የጦር ጉዳተኞችም አገራቸውን ለመከላከል እንዲፈቀድላቸው እንደቀረቡም ሪፖርተሩ አመልክቶ ብዙዎቹ የማይችሉ በመሆናቸው ለውጊያ እንዲሰለፉ ያልተፈቀደላቸው በመሆኑ ያዘኑ መሆናቸውንም አመልክቷል።
በትግራይ ብዙዎቹ ያመኗቸው ጓደኞች እንደከዷቸው ስለሚሰማቸው ውጊያውን እንደራሳቸው ውጊያ አድርገው የሚያዩት መሆኑ ተገልጧል።
የብሔረተኝነት ኩራት እየጠነከረ በመሄድ ላይ መሆኑን የገለጠው የሲ.ኤን.ኤን ሪፖርተር የቀድሞዎቹ በሺዎች የሚቆጠሩ ተዋጊዎች በፈቃደኝነት ለመዝመት የገቡና ዳግም ስልጠና ተሰጥቷቸው ወደ ግንባር የተንቀሳቀሱ መሆኑን ከባለሥልጣኖች የተለገጠለት መሆኑን ዘግቧል።
"እንደገና እዋጋለሁ ብዬ ፍፁም አልጠበቅኩም ነበር" የሚለው የግራ እግሩን እ.ኤ.አ በ1988 ውጊያ ያጣው ገብረ አምላክ በንዴት ውሳኔውን ሲገልጽ "አሁን ግን ይህ ሁኔታ በመፈጠሩ እዋጋለሁ፣  እግሬን ብቻ ሳይሆን ሕይወቴንም ጭምር ለመስጠት ዝግጁ ነኝ" ማለቱን የሲ.ኤን.ኤን ሪፖርተር በመግለጽ ሪፖርቱን አጠቃሏል።
ከፊያሜታ ሰኔ 17 ቀን 1990
የሱዳንና የጅቡቲ መሪዎች የኅዘን መልዕክት አስተላለፉ
የሱዳን ሪፐብሊክ ፕሬዝዳንት ዑመር ሀሰን አልበሽርና የአገሪቱ ብሔራዊ የመከላከያ ሚኒስትር ሜጄር ጄኔራል ባክሪ ሐሰን ሳሊህ በአቶ ክንፈ ገብረመድህን ሞት የተሰማቸውን ጥልቅ ሀዘን በመግለጽ መልዕክት አስተላለፉ።
ፕሬዝዳንት አልበሽር ለጠቅላይ ሚኒስትር መለስ ዜናዊ ሜጄር ጄኔራል ባክሪ ደግሞ ለምክትል ጠቅላይ ሚኒስትርና ለመከላከያ ሚኒስትር ተፈራ ዋልዋ በላኳቸው መግለጫዎች የአቶ ክንፈን ሞት የሰሙት በከፍተኛ ሀዘን መሆኑን አስታውቀዋል።
የሱዳን ፕሬዝዳንትና የመከላከያ ሚኒስትሩ በሏካቸው የሀዘን መግለጫዎች አቶ ክንፈ በሁለቱ እህትማማች አገሮች መካከል ደህንነትና ፀጥታን በተመለከተ ውጤታማ ትብብር እንዲመሰረት ከፍተኛ አስተዋጽኦ ማድረጋቸውን አስታውሰዋል።
የሱዳን ፕሬዝዳንትና የመከላከያ ሚኒስትሩ በየበኩላቸው ባስተላለፏቸው የሀዘን መግለጫ መልዕክቶች የደህንነት ኢሚግሬሽንና ስደተኞች ጉዳይ ባለሥልጣን ዋና ሥራ አስኪያጅ ለነበሩት አቶ ክንፈ ቤተሰብ ዘመድና ወዳጅ እንዲሁም ለመላው የኢትዮጵያ ህዝብ የተሰማቸውን ሀዘን ገልጸዋል።
እንዲሁም የጅቡቲው ፕሬዝዳንት እስማኤል ኦማር ጌሌ በአቶ ክንፈ ሞት የተሰማቸውን ጥልቅ ሀዘን በመግለጽ ለጠቅላይ ሚኒስትር መለስ ዜናዊ መልዕክት አስተላለፉ።
የደህንነት ኢሚግሬሽንና ስደተኞች ጉዳይ ባለሥልጣን ዋና ሥራ አስኪያጅ የነበሩት አቶ ክንፈ ሕይወታቸው በሰው እጅ የማለፉን አሳዛኝ ዜና በድንጋጤ መስማታቸውን ፕሬዝዳንት እስማኤል በላኩት የሀዘን መግለጫ መልዕክታቸው ላይ አስታውቀዋል።
የኢትዮጵያ መንግሥት ታላቅ አገልጋይ በነበሩት አቶ ክንፈ ላይ የተፈጸመው የከሃዲ ግድያ ንጹህ ወዳጅነትን ሲጋሩ ለነበሩት የጅቡቲው ፕሬዝዳንት ከባድ ጉዳይ እንደሆነባቸው መግለጻቸውን የውጭ ጉዳይ ሚኒስቴር አስታውቋል።
አቶ ክንፈ በብቃታቸውና በታማኝነታቸው ምንኛ እንደሚያጎድሉም ፕሬዝዳንቱ ገልፀዋል።
በደግነታቸው ሁልጊዜም ለማገልገል በዝግጁነታቸውና በመልካም ጠባያቸው አቶ ክንፈን ያወቋቸው ሰዎች ሁሉ እንደሚወዷቸውና እንደሚያከብሩዋቸው ፕሬዝዳንት እስማኤል አስታውቀዋል።
የጅቢቲው ፕሬዝዳንት ሀዘኑን እንደሚጋሩ በመልዕክታቸው ላይ ገልጸው ለተገዱት ቤተሰቦቻቸውና የቅርብ ዘመዶቻቸው የሀዘን መልዕክታቸውን አስተላልፈዋል።
ፕሬዝዳንት እስማኤል የደህንነት ኢምግሬሽንና ስደተኞች ጉዳይ ባለሥልጣን ዋና ሥራ አስኪያጅ በነበሩት በአቶ ክንፈ ሞት የተሰማቸውን ሀዘን በመግለጽ ለጠቅላይ ሚኒስትር መለስ ያስተላለፉትን ይህንኑ መልዕክት የጅቡቲ መገናኛ ብዙሃንም ዘግበውታል።
ከአዲስ ዘመን ግንቦት 7 ቀን 1993
ሕፃናት በአፍ መፍቻ ቋንቋቸው እንዳይማሩ እንቅፋት በዝቷል
በኦሮሚያ ክልላዊ መስተዳድር በሚገኙ ዞኖች ያሉ ኦሮሞ ያልሆኑ ሕፃናት ከ1990 ዓ.ም የትምህርት ዘመን ጀምሮ በአፍ መፍቻ ቋንቋቸው አማርኛ እንዲማሩ የተላለፈው ውሳኔ በደብረዘይት፣ በናዝሬትና በምሥራቅ ሐረርጌ ሥራ ላይ እንዳይውል የመስተዳድርና የትምህርት መምሪያዎች መሰናክል እየፈጠሩ መሆናቸው ታውቋል
ይኸው የተባበሩት መንግሥታት ድርጅት ያሳለፈው ዓለም አቀፍ ድንጋጌና የኢትዮጵያ ፌደራላዊ ዴሞክራሲያዊ ሪፐብሊክ መንግሥትም በሕገ-መንግሥቱ ያፀደቀው ውሳኔ በሥራ እንዳይተረጐም ባለሥልጣናቱ የአማርኛ የትምህርት መጻሕፍት ውሰት እንዳይፈጸምና መምህራንም እንዳያስተምሩ በማስጠንቀቅ የሕፃናቱን ወርቃማ ጊዜ እያሳለፉ መሆናቸውን ከየአካባቢዎቹ የደረሱን ዘገባዎች ጠቁመዋል
በምስራቅ ሸዋ ዞን በናዝሬት ከተማ በሚገኙ አስራ ሁለት 1ኛና መለስተኛ 2ኛ ደረጃ ት/ቤቶች በአማርኛ ተናጋሪ ህፃናት ላይ እየተፈፀመ ያለው ስውር ደባ ከሁሉም የከፋ መሆኑን የጠቀሱት ምንጮች በከተማው የሚታየው ሁኔታ የሌሎች ቋንቋዎች ተናጋሪ ተማሪዎችን በአንድ ቋንቋ ውጦ የማስቀረት አዝማሚያ እንዳለው ታውቋል
በህፃናቱ ላይ እየተፈፀመ ያለው ዝርዝር ሁኔታ ከዚህ በፊት አፉን ባልፈታበት ቋንቋና ባልተለመደ የላቲን ፊደል፣ በሙያው ባልሰለጠኑ መምህራን ያለ ውድ በግድ የጨቅላ አእምሮአቸውን በማስጨነቅ ተመልሶ የማያገኙት ወርቃማ ጊዜአቸው በከንቱ እንዲያልፍ ማድረጉን ምንጮቹ ጠቅሰዋል
በ1989 ዓ.ም በወላጆች ከፍተኛ ጥረትና በብዙ ውጣ ውረድ ህፃናት በአፍ መፍቻ ቋንቋቸው ይማሩ ዘንድ ከበላይ አካል ካስወሰኑም በኋላ በዞኑ ትምህርት መምሪያና በአስተዳደር በኩል ተግባራዊ እንዳይሆንና እንዲያውም እንደ ፖለቲካ ታይቶ ይህን ሃሣብ በሚከታተሉ ግለሰቦች ላይ በግልፅም ሆነ በስውር ችግር እንዲፈጠር መደረጉ ተመልክቷል
በዚያው ዓመት መጨረሻ ላይ በየት/ቤቶች ከ18 ዓመት በታች ላሉ ህፃናት ለቀጣዩ ዓመት የሚማሩበትን የአፍ መፍቻ ቋንቋ 11187ቱ አማርኛን ሲመርጡ 542 የሚሆኑት በላቲን ይማሩ ዘንድ ወላጆች መርጠው የነበረ ቢሆንም ይህም አለመከበሩን ምንጮቹ አስታውሰዋል።
ዛሬ በየት/ቤቱ እየተሠራ ያለው ወላጅ ለልጁ የመረጠው ሳይሆን በጮርቃ የህፃናት አእምሮ በመጠቀም ከወላጅ ምርጫ ውጭ በማፈናቀል ኃላፊዎች በየት/ቤቱ እየመደቡዋቸው ይገኛሉ።
በዞኑ ያሉ የሚመለከታቸው የትምህርት ክፍል ኃላፊዎች አንዳችም ለትምህርቱ ቅድመ ዝግጅት ሳያደርጉ የ1990 ዓ.ም የትምህርት ዘመንም ተጀምሯል
በናዝሬት ቁ.3 1ኛና መለስተኛ 2ኛ ደረጃ ት/ቤት በዓመቱ መጀመሪያ ላይ የት/ቤቱ ርዕሰ መምህር አቶ ዘውዱ ደበላ የት/ቤቱን መምህራን ሰብስበው ከአራተኛና ስምንተኛ ክፍሎች በስተቀር የማስተማሪያ መጻሕፍት ስለሌለ በሌሎች ክፍሎች የሚገቡ መምህራን ክፍል ገብቶ ፀጥታ ከመጠበቅ በስተቀር የቀድሞ የአማርኛ መጻሕፍትን ማስተማር እንደማይገባ ካስጠነቀቁ በኋላ የንብረት ክፍሏ መጻሕፍቱን እንዳታውስ ማገዳቸው ታውቋል
በዚህ ዓይነት የአገር ተተኪ ዜጋ የሆኑት ህፃናት አፍላ የወጣትነት ጊዜያቸው በከንቱ እየተቃጠለ፣ መምህራንም አምራች ዜጋን ማፍራት ሲገባቸው ያገር ሸክም እንዲሆኑ ሳይወዱ በግድ እያደረጉአቸው መሆኑን ምንጮቹ አስረድተዋል
ይህ በእንዲህ እንዳለም በአዳ ሊበን ወረዳ በደብረዘይት ከተማ የሚገኙ ወላጆችና ሀገር ወዳድ ሽማግሌዎች ሕፃናትን አፍ ባልፈቱበት ቋንቋ እንዲማሩ ማድረግ ማኅበራዊ እድገታቸውን መጐተት መሆኑን በማስረዳት ለበላይ አካላት ያቀረቡት አቤቱታ በተመሳሳይ ሁኔታ ተቀባይነትን ቢያገኝም አስፈፃሚዎች ውሳኔውን ለመቀልበስ በመሯሯጥ ላይ መሆናቸውን የደረሰን ዜና አመልክቷል
በደብረዘይት ከተማ ነሐሴ 26 ቀን 1989 ዓ.ም በአፄ ልብነ ድንግል ት/ቤት አዳራሽ የኦሮሞ መምህራን፣ የት/ቤት ወላጅ ኮሚቴ አባላትና ሐሳቡን ይቃወማሉ ተብለው የተመረጡ የኦሮሞ ብሔረሰብ ተወላጆች በተገኙበት በተካሄደው ስብሰባ ይኸው ደባ በገሃድ መንፀባረቁን የጠቀሰው ዘገባ የመስተዳድሩና የትምህርት መምሪያ ኃላፊዎች በአማርኛ ቋንቋ የሚማር ሥራ ማግኘት እንደማይችል እስከማስጠንቀቅ መድረሳቸውን ገልጦአል
የተባበሩት መንግሥታት ድርጅት ካሳለፈው ድንጋጌና የሀገሪቱም መንግሥት ካፀደቀው ሕገ መንግሥት ውጪ የስድስትና የስምንት ዓመት ሕፃናት የራሳቸውን እድል እራሳቸው ይወስኑ ተብሎ አማርኛ ወይም ኦሮምኛ እማራለሁ እያሉ እንዲመርጡና እንዲፈርሙ መደረጉ አግባብ ያለመሆኑን የጠቀሰው ዘገባ ሕዝቡ በንቃትና በስሜት ስብሰባውን ተከታትሎ ስለተቋቋማቸው ከብዙ ጭቅጭቅና ክርክር በኋላ ወላጆችና ሕፃናት በምዝገባው ይወስኑ ተብሎ በተሰጠው ውሳኔ መሠረት ምዝገባው ቀጥሎ አንዳንድ የአሻጥር ሥራ ቢሠራም ውጤት መገኘቱን አመልክቷል
ውጤቱ በሰንጠረዥ ይህን ይመስላል ትምህርቱ ከተጀመረ በኋላ ወላጆች ልጆቻቸውን ት/ቤት ለማስገባት ሲሄዱ ግን «ለአማርኛ ቦታ የለንም።
ያለን ቦታ ለኦሮምኛ ብቻ ነው።
መጻሕፍት የለንም።
በዚህ አካባቢ በቁቤ ካልተማራችሁ ወደፊት ሥራ ልትይዙ አትችሉም።
ከአንዱ ት/ቤት ወደ ሌላ ት/ቤት ተዛወሩ።
ሁሉም ነገር ለኦሮምኛ ቅድሚያ ወዘተ...»
እያሉ ሕፃናትንና ወላጆችን ማበሳጨቱን የተያያዙት መሆናቸውን ዘገባው አስረድቷል።
በምሥራቅ ሐረርጌ በሚገኙ ልዩ ልዩ ወረዳዎችና ከተማዎችም እስካሁን ከ1ኛ-6ኛ ክፍሎች ሲሰጥ የነበረው የቁቤ ቋንቋ ከዚህ ዓመት ጀምሮ ከ7ኛ ክፍል ጀምሮ ባሉት ት/ቤቶችም ሥራ ላይ ይውላል በመባሉ በርካታ ኦሮምኛ ተናጋሪ ያልሆኑ ተማሪዎች ከትምህርት ገበታቸው ለመለየት መገደዳቸውን የምሥራቅ ኢትዮጵያ ሪፖርተራችን ገልጦአል።
አቅሙና ችሎታው ያላቸው ወላጆች ልጆቻቸውን የአማርኛ ቋንቋ ወደሚሰጥባቸው ት/ቤቶች በማስገባት ችግሩን ለመቋቋም ቢችሉም ድሆችና አነስተኛ ገቢያላቸው ወላጆች ግን አማራጭ ስለሌላቸው ልጆቻቸውን በማያውቁት ቋንቋ እንዲማሩ አለያም ከቤት ለማስቀረት መገደዳቸውን የገለጹለት መሆኑን አስታውቋል። ጉዳዩን ተከታትለው ከዳር ያደረሱት ወላጆችና አገር ወዳድ ዜጐች ከብዙ ውጣ ውረድ በኋላ ያስከበሩትን መብት ለመሸራረፍ የሚሯሯጡትን የጠባብ ጐሠኝነት አራማጅ ባለሥልጣናትና መምህራንን ማጋለጥ እንዳለባቸው ያስገነዘቡት አንዳንድ ተቆርቋሪ ዜጐች ወላጆች በተፈጠረው ውዥንብር ተስፋ እንዳይቆርጡ አስጠንቅቀዋል።
ሕዝብና መንግሥት ይህን በትውልድ ላይ እየተፈፀመ ያለ ስውርና ግልጽ ደባ እንዲታገሉት የጠየቁት ወላጆች በተለይ ማዕከላዊ መንግሥትና ውሳኔውን ያሳለፈው የኦሮሚያ ክልላዊ መስተዳድር ለችግሩ አፋጣኝ ርምጃ እንዲወሰዱ ጠይቀዋል።
ከጦቢያ ኅዳር 4 ቀን 1990
የአቪዬሽን ሕግ ለማውጣት ዝግጅት ተጀምሯል
(ኢዜአ)፦ ኢትዮጵያውያን ባለሀብቶች በአየር ትራንስፖርት አገልግሎት ዘርፍ እንዲሰማሩ ለማድረግ የሚረዳ ሕግ ለማውጣት በዝግጅት ላይ መሆኑን የኢትዮጵያ ሲቪል አቪዬሽን ባለ ሥልጣን አስታወቀ።
ባለ ሥልጣኑ እንዳስታአወቀው የሚወጣው አቪዬሽን ሕግ የአውሮፕላን ባለንብረት ለመሆን የሚቻልበትን ሁኔታ ኤርፖርቶች የሚቋቋሙበትንና የሚተዳደሩበት ዝርዝር ደንብ የአየር ትራንስፖርት ንግድን ለማካሔድ የሚያስፈልጉ ቅድመ ሁኔታዎችን የሚደነግግ ነው።
ወደፊት በመስኩ የሚሰማሩትም ሆኑ አሁን አገልግሎት በመስጠት ላይ የሚገኙት ሊከትሉት የምሚገባ ህግና ደንብ መኖሩ አስፈላጊ መሆኑ የገለጸው የባለ ሥልጣኑ መ/ቤት በአሁኑ ወቅት በአዋጅ፣በደንብ፣በመመሪያን በመሳሰሉት መልክ በተናጠል በተግባር ላይ ውለው የሚገኙ ሰነዶችን ከሀገሪቱ ተጨባጭ ሁኔታና ከዓለም አቀፍ አሠራር ጋር በማቀናጀት አንድ ወጥ የሆነ ህግ ማውጣቱ ለዘርፉ እንቅስቃሴ ከፍተኛ ጠቀሜታ እንደሚኖረው አስታውቋል።
ከዚህም ሌላ የአውሮፕላን ጠለፋን የአየር ላይ ውንብድናን ጨምሮ የተለያዩ ወንጀሎችን በተቀላጠፈ ሁኔታ ለመቆጣጠርና ጠንካራ የቅጣት ውሳኔ ለመስጠት የህጉ መኖር አስፈላጊ መሆኑን አመልክቷል።
እንደባለሥልጣኑ መግለጫ አውሮፕላንን ፈልጎ ለማዳንና በኤርፖርት ላይ ከተከሰተ ህይወትን ንብረትን ለማትረፍ የተለያዩ አገራዊና ዓለምአቀፋዊ ድርጅቶችን በማቀናጀት ውጤት ለማስመዝገብ ይረዳል።
ህጉ የአየር ትራንስፖርት ንግድ የተዘበራረቀ አሠራር እንዳይኖረውና አንድ ወጥ መሠረት እንዲይዝ ከፍተኛ እገዛ የሚያደርግ ከመሆኑም ሌላ አገልግሎቱን ኢኮኖሚያዊ ደህንነቱ የተጠበቀ እንደሚያደርገው አመልክቷል።
ኢትዮጵያ ውስጥ እስከዛሬ የአቪዬሽን ህግ ያለመኖሩ ያስከተለው ጉልህ ችግር ባይኖርም አልፎ አልፎ በአውሮፕላን ፈልጎ ማዳን፣በበረራ ደህንነትና በሌሎች መስኮች ችግሮች መከሰታቸውን ባለ ሥልጣኑ አስታውቋል።
ከአዲስ ዘመን ነሐሴ 7 ቀን 1989 ዓ.ም
ርዕሰ አንቀፅ
የመግለጫ ጋጋታ የሚፈይደው ነገር የለም
የመላው አማራ ህዝብ ድርጅት (መዐሕድ) በቀዱሚነት የተመሰረተ የፖለቲካ ድርጅት ሲሆን በጅምሩ ላይ በርካታ አባሎች በአዲስ አበባና በክፍለ አገር ደረጃ የነበሩት መሆኑ የሚታወቅ ነው።
ከዚህም ሌላ ስራውን በጀመረባቸው የመጀመሪያ አመታት ውስጥ ከፍተኛ እንቅስቃሴዎችን በማድረግ የኢትዮጵያን ህዝብ ትኩረት የሳበ ነበር።
የድርጅቱ ህልውና አጠያያቂ እየሆነ የሄደው የድርጅቱ ፕሬዚዱንት የነበሩት ሟቹ ፕሮፌሰር አስራት ከታሰሩ በኋላ ነበር።
ከዚያ ወዲህ የመላው አማራ ህዝብ ድርጅት ፊት በነበረበት ሁኔታ በአንድ አላማና መንፈስ መራመድ ቀርቶ አባላቱ በተከፋፈለ ሁኔታ ውስጥ ወድቀው ፊት ለተነሱበት ዓላማ በአንድነት በመጓዝ መስራት ያቃታቸው ከመሆኑም ሌላ ድርጅቱን ሽባ አድርገውታል።
ከፕሮፌሰር አስራት መታሰር በኋላ በርካታ የማዕከላዊ ኮሚቴ አባል የነበሩ አባሎች ከድርጅቱ ከመውጣታቸውም ሌላ የወጣት ማህበራት አባላትም እንዲሁ በአንዱንድ ቦታዎች ተበትነዋል።
በተቃዋሚዎች በኩል ለዚህ ለድርጅቱ ድክመት ተጠያቂው ተ/ም/ፕሬዚዱንቱ ቀኛዝማች ነቅአጥበብ ናቸው ሲሉ ከሰዋል።
በሌላ በኩል ከመዐሕድ በቅርቡ የተሰጠው መግለጫ ተቃዋሚዎቹን የሚኮንን ነው።
በእኛ በኩል ልናሳስብ የምንወደው የመግለጫ ጋጋታ የሚፈይደው ነገር ስለሌለ የድርጅቱን ህልውና ለመጠበቅና የበፊቱን ጠንካራ እንቅስቃሴውን በአመርቂ ሁኔታ እንዲቀጥል ለማድረግ የተፈፀሙ ስህተቶችን በማረም መግባባትና መቻቻልን መሳሪያ ማድረግ ለትክክለኛ ዓላማ አንድነትን መፍጠር አማራጭ የሌለው መፍትሔ መሆኑን ነው።
ከፊያሜታ ኅዳር 14 ቀን 1992
በግፍ የተገደሉት የባህታዊ ፈቃደ ሥላሴ ሁለተኛ ዓመት ነገ ታስቦ ሊውል ነው
ጥር 1 ቀን 1989 ዓ.ም በእስጢፋኖስ ቤተ-ክርስቲያን በግፍ የተገደሉት የባህታዊ ፈቃደ ሥላሴ ሁለተኛ ዓመታቸው በነገው ዕለት በሀገር ውስጥና ከሀገር ውጭ ባሉ ኢትዮጵያዊያን አማካኝነት በድምቀት ታስቦ እንደሚውል ተገለፀ።
ጥር 1 ቀን 1989 ዓ.ም እለተ ሐሙስ በጥይት ተደብድበው የሞቱትና በአራተኛ ቀናቸው በአንቀፀ ምህረት ቅ/ሚካኤል ደብር የቀብራቸው ሥነ-ሥርዓት የተፈፀመላቸው ባህታዊ ፈቃደ ሥላሴ ዐውደ ምህረት እየተባለ የሚጠራው የቤተ- ክርስቲያን መድረክ ዐውደ መዓት ሆኖባቸው ታቦት ቆሞ የኃይማኖት መሪዎች ባሉበት በግፍ ከተገደሉ ነገ ልክ ሁለተኛ ዓመታቸው ነው።
ከዚህ ዓለም በሞት ከተለዩበት ጊዜ ጀምሮ በሕዝበ ክርስቲያኑ ቀና ኃይማኖታዊ ትብብር ከሰልስት እስከ ዓመት መታሰቢያ ያለው የፀሎተ ፍትሐት ሥነ-ሥርዓት ያልተጓደለ ሲሆን ፣ በነገው እለት ማለትም ጥር 1ቀን 1991 ዓ.ም የሁለተኛ ዓመት መታሰቢያቸው በአንቀፀ ምህረት ቅዱስ ሚካኤል ቤተ- ክርስቲያን የፀሎተ ፍትሐት ሥነ - ሥርዓቱ እንደሚከናወንና ከቅዳሴ በኋላ ለነዳያን የምሳ ግብዣ የሚደረግ መሆኑን የገለፁት የዜና ምንጮች፣ የባህታዊውን ሁለተኛ ዓመት መታሰቢያ አስመልክተው በውጭ ያሉ ኢትዮጵያዊያንም በድምቀት አስበውት እንደሚውሉም አስታውቀዋል።
በሀገር ውስጥ ስለሚካሄደው የፀሎተ- ፍትሐት ፕሮግራምና ለነዳያን የምሣ ግብዣ አስመልክተው ምዕመናን አስፈላጊውን ቅድመ ዝግጅት ማድረግ ከጀመሩ የቆዩ መሆናቸውን የገለፁት ምንጮች እንዳሉት ከሆነ፣ ዝግጅቱ ወደ መጠናቀቁ ከተቃረበና አስፈላጊው የገንዘብ መዋጮ ከተደረገ በኋላ ለባህተዊው ዓመታዊ መታሰቢያ ተብሎ የሚዘጋጀው ዝግጅት በሀገር ውስጥ ምዕመናን እየተካሄደ እያለ ለበሬ መግዣ የሚሆን ገንዘብ ከውጭ መላኩንም ምንጮች አስረድተዋል።
በውጭ ላሉት ምዕመናን ዘንድ የሚታሰበውም እንዳለ መሆኑንም ምንጮቹ ጠቁመዋል።
የተገደሉት ባህታዊ በወቅቱ የቀብር ቦታ እንዳያገኙ ጥረት ተደርጐ እንደነበር የገለፁት ውስጥ አዋቂዎች እንደሚሉት፣ከፓትርያርኩ አስተዳደርና ከማንኛውም ህብረት የተለየ እንደሆነ ከሚነገርለት የአንቀፀ ምህረት ቅ/ሚካኤል ቤተ- ክርስቲያን የቀብራቸው ሥነ-ሥርዓት ተፈጽሞላቸው እስከ አሁን ሐውልት ሣይሰራላቸው በአንዳንድ ችግሮች ምክንያት መቆየቱንና አሁን ግን ሐውልት እንዲሠራላቸው ቅድም ሁኔታዎች እየተጠናቀቁ መሆናቸውን አስረድተዋል።
በባህታዊው መገደል ሳቢያ «ማኀበረ-ሐዋርያት» የሚባለው ማኀበር አባላት እስካሁን ፍ/ቤት እየተመላለሱ የሚገኙ መሆናቸው የሚታወስ ነው።
ከፊያሜታ ታኅሣሥ 30 ቀን 1991
ትግራይና ሕወሀት -- የፖለቲካው ምህዋር
የሕወሓት አመራርና ታጋዮች ራሳቸውን የሚገመግሙበት ጊዜ ተቃርቧል
ሪፖርታዥ (3)
ወያኔና ሻዕቢያ ለብዙ ዓመታት ከነበራቸው ግንኙነት፣ ሻዕቢያ በኢትዮጵያ ፖለቲካ ካለው ተጽዕኖና ይህም በአጠቃላይ በኢትዮጵያ፣ በተለይ በትግራይ ሕዝብ ዘንድ ካሳደረገው ስሜት አንፃር የሕወሀት አመራርና ታጋዮች ራሳቸውንና በትግሉ ወቅት የተጫወቱትን ሚናና የከፈሉትን መስዋዐትነት ትርጉም የሚገመግሙበት ጊዜ እየተቃረበ መሆኑን ሁኔታዎች ያመለክታሉ።
በአካባቢው ጉዳይ የሚያተኩረው ይህ ሦስተኛው ሪፖርታዥ የሁለቱን አካባቢዎች ግንኙነት፣ ያለውን አንድምታ ይቃኛል።
ስለ ትግራይ ሲወሳ ሳይጠቀስ መታለፍ የሌለበት ከኤርትራ ጋር ያላት ግንኙነት ነው።
ግንኙነቱ ጂኦግራፊያዊ አቀማመጡ የፈጠረው ብቻ ሳይሆን እስከአሁን በገሃድ በሁለቱ ድርጅቶች መካከል የነበረው የትግል ህብረት ነው።
የግንኙነቱ መሠረቶች በርካቶች ቢሆኑም ዋናዎቹ ግን አቶ ኢሳይያስና አቶ መለስ ናቸው።
የግንኙነቱን ይዘት ከኤርትራም ከትግራይም ወገን የሚገመግሙ የፖለቲካ ሰዎች ሁለቱ ወገኖች ቀደም ሲል ደርግን በጋራ ሲዋጉ ቆይተው አዲስ አበባና አሥመራ ላይ ሥልጣን ከያዙ በኋላ አንዱ ሌላውን ለመጠበቅ ተቃዋሚዎችን ማሰርና ማስረከብ፣ በኢትዮጵያ የሚኖሩ የኤርትራ ተወላጆች ጉዳይ እልባት እንዳያገኝ የማዘግየት ሚና እየተጫወቱ ናቸው።
አቶ መለስ ለአንድ የኤርትራ መጽሔት በሰጡት ቃለ መጠይቅ «ግንኙነታችን በይዘት ከኮንፌዴሬሽን በላይ ነው» ማለታቸውና አቶ ኢሳይያስ ደግሞ «አሰር» ለተባለ በትግርኛ ቋንቋ ለሚታተም መጽሔት «ድንበራችን ከጥቂት ጊዜ በኋላ ትርጉም የለሽ ይሆናል» የማለታቸው አዝማሚያ ምን ሊሆን እንደሚችል ለመገመት አያዳግትም ይባላል።
የኤርትራና - ትግራይ አውደ ጥናቶች በየጊዜው በአስመራና በመቀሌ መካሄድ፣ የኢትዮጵያ ፍትሐ ብሔር ሕግ ከትግራይ ልማት ማህበር በሚሸፈን ወጭ ከአማርኛ ወደ ትግርኛ እንዲተረጐም መደረጉ፤ በኢትዮጵያ የኤርትራ ደም ያላቸው ባለሥልጣናት መብዛት፤ የትግራይ የምጽዋ ወደብ ተጠቃሚነት፤ በትግራይ የኤርትራ ቆንስላ መኖርና ትግርኛ ለሁለቱም (የትግራይና የኤርትራ ደጋ) የጋራ የሥራ ቋንቋ መሆን ለወደፊቱ «የትግራይ ትግርኝ» መንግሥት መጸነስ ማረጋገጫዎች ስለመሆናቸው በስፋት ይወራል።
በተከዜ ወንዝ ላይ ከመልካ ዋከና በሁለት እጥፍ የሚበልጥ ኃይል የሚሰጥ ግድብ እንዲሠራ መደረጉም ከዚሁ ጋር አብሮ የሚታይ ነው።
ተግባራዊነቱን በሚመለከት ግን በኤርትራ በቆለኛውና በደገኛው መካከል የርስ በርስ ግጭት እንደሚያስነሳ ይነገራል።
የዚህ ዓላማ ጠንሳሽ ናቸው የሚባሉት ወልደአብ ወልደማርያም በአንድ ወቅት በተደጋጋሚ በጥይት ቆስለው ከአገር መባረራቸው ይታወሳል።
ትግራይን በሚመለከትም ከአቶ መለስና ጥቂት ተከታዮቻቸው በስተቀር ለቀሪው የትግራይ ሕዝብ ከሌላው የኢትዮጵያ ሕዝብ የተለየ ትርጉም እንደማይኖረው ይገመታል።
ለትግራይ ሕዝብም የሚዋጥ አይሆንም።
ሁለቱ መሪዎች (መለስና ኢሳያስ) ይህንኑ ዓላማቸውን በአፍሪካ ቀንድ ቀጣና ስም ለመሸፋፈን የሚሞክሩ ሲሆን ሁኔታው እየተጋለጠና ተቃውሞም እየሰፋ በመምጣቱ ከፍተኛ ጭንቀት ላይ መሆናቸውም ይነገራል።
ኤርትራ ከኢትዮጵያ ከተገነጠለች ሰባተኛ ዓመትዋን ይዛለች።
ግንጠላው ገሃድ ከመሆኑ በፊት ጀምሮ አነጋጋሪ ከነበሩት ጉዳዮች አብዛኞቹ አሁንም ሳይፈቱ ቆይተዋል።
እነዚህ መልክ ያልያዙ ግንኙነቶች የሚያሳስቧቸው የተለያዩ ወገኖችና የሕብረተሰብ ክፍሎች የየራሳቸውን አመለካከት ይዘው ይገኛሉ የሕ.ወ.ሓ.ት ሠራዊት በዚህ ጉዳይ ላይ ቀንደኛ ተዋናይ ነው።
ምክንያቱም ሻዕብያን በእሽታ ብቻ ሳይሆን በግድ እየተዋጋም ኤርትራን ያስገነጠለ በመሆኑ አሁን ሚናውን ወደ ኋላ ተመልሶ እያዬ ነው።
ኤርትራ የራስዋን ድንበር ለይታ ሄዳለች ቢባልም ለሠራዊቱም ሆነ ለሕዝቡ ግልጽ ያልሆኑ የሁለቱ ወገኖች (የኢትዮጵያና የኤርትራ) ስምምነቶች ኤርትራ ከየመንና ከሱዳን ጋር ፍጥጫ ውስጥ በመግባትዋ ምክንያት ለዚሁም በሁለቱ አገሮች መካከል ባለው የጋራ ስምምነት የሕ.ወ.ሐ.ት ሠራዊት «ተነሳ! ታጠቅ!» መባሉ ስለማይቀር ፍጥጫውን እንደማይደግፈው ይነገራል
የሻዕብያ ሠራዊት ከአሁን በፊት ለተደረገለት እርዳታ ውለታ እንደመመለስ በተለይ ከትግራይ ጋር በሚያገናኙ ድንበሮች የአመፅ ጥቃት ለመክፈት የሚቃጣ መሆኑ የሕ.ወ.ሓ.ትን ሠራዊት የሚያናድደው ብቻ ሳይሆን በጉዳዩ ለበላይ አዛዦቹ ጥያቄዎች እንዲያቀርብም እየገፋፋው እንደሆነ ነው የሁኔታው ገምጋሚዎች የሚናገሩት።
የሕ.ወ.ሓ.ት የአመራር አባላትም በኢትዮጵያና በኤርትራ መካከል ስላለው ግንኙነት አንድ አቋም የላቸውም።
አንዱ ወገን «ከሻዕብያ ጋር ግንባር ፈጥረንና ተዋግተን የቀረውን የኢትዮጵያ ሕዝብ አሸንፈን ድል እንደተቀዳጀን ሁሉ አሁንም ከሻዕቢያ ጋር አብረን መቀጠል አለብን» ባይ ነው።
በምክንያትነት የሚያቀርበውም ታሪክ ብቻ ሳይሆን አሁንም በኢትዮጵያ ውስጥ የሚታዩትን ተቃውሞዎች ለማንበርከክ፣ በተለይም በሁለቱ አገሮች ድንበር የሚንቀሳቀሰውንና የአፋርን ኢትዮጵያዊነት የሚያነሳው አርዱፍ የሚያደርገውን እንቅስቃሴ ለማሸነፍ ከሻዕብያ ጋር አብሮ መሥራትን ይመርጣል።
ይህን ወዳጅነት ለማጠናከር ሻዕቢያ ያለአንዳች ገደብ በኢትዮጵያ ሀብት ተጠቃሚ እንድትሆን ማድረግ፤ የኢትዮጵያን ብር (ላለፉት ስድስት ዓመታት) በኤርትራ ለመገበያያነት እንዲውል መፍቀድ፤ በመቀሌ ለሚገኘው የኤርትራ ቆንስላ ጽ/ቤት ዘመናዊ ህንፃ መገንባት፣ ኤርትራውያንን ጉዳይ መልክ ለማስያዝ የሚደረገው እንቅስቃሴ ጐልቶ እንዳይወጣ ማድረግ እንደግንኙነት ሥልትሥራ ላይ ሲውል ቆይቷል።
ይህ ብቻ አይደለም።
ቡድኑ የሻዕቢያን የሥልጣን ዕድሜ ለማራዘም ካለው እቅድ የተነሣ በተደጋጋሚ ሻዕቢያን የሚቃወሙ ድርጅቶች አባላትን እያሰረ ከአገር ሲያባርር ቆይቷል።
ውሎ አድሮ ግን የዚህ ወገን አመለካከት እየተሸነፈና የኤርትራ ጉዳይ ከቁጥጥሩ ውጭ እየሆነበት መምጣቱን የሚያመለክቱ ሁኔታዎች አሉ።
ሌላው የሕ.ወ.ሓ.ት አመራር አካል በበኩሉ «ከሻዕቢያ ጋር ደርግን እስከምናፈርስ ድረስ የጋራ ግንባር ፈጥረን ተዋግተን ድል ካደረግን በኋላ የቀረን የጋራ አጀንዳ የለም» ባይ ነው።
ይህ ወገን «ከአሁን በኋላ ኤርትራን እንደጐረቤት አገር ሌላውን የኢትዮጵያ ሕዝብ ደግሞ እንደ ኢትዮጵያዊ ማየት መቻል አለብን።
በኢትዮጵያ የሚኖሩ ኤርትራውያንም በራሳቸው ውሳኔ እንደ ኢትዮጵያዊ ወይ እንደ ጐረቤት አገር ዜጋ መርጠው መኖር ይችላሉ» ይላል።
አሁን ያለው ሁኔታ ሲገመገም ይኸኛው አመለካከት ተቀባይነት እያገኘ የመጣ ይመስላል።
በየወቅቱ ትግራይንና ኤርትራን በሚያገናኙ ኬላዎች አካባቢ በኢትዮጵያ በኩል የሚደረገው ቁጥጥር መጥበቁ፤ የኤርትራ ተወላጆች ከትግራይ ንብረታቸውን በገንዘብ ካልለወጡ በስተቀር ይዘው መውጣት አይችሉም መባሉ፣ በመቀሌና አካባቢዋ ለሚኖሩ የኤርትራ ተወላጆች የኢትዮጵያዊነት መታወቂያ መከልከላቸውና የመሳሰሉት ከዚሁ ጋር አብረው የሚታዩ ናቸው።
እነዚህ በኤርትራ ጉዳይ የተለያዩ አመለካከቶችን ለመያዝ የተገደዱት ወገኖች ቀደም ሲል በረሀ ወጥተው ከሻዕቢያ ጋር ተቀላቅለው፣ እዚያው የመጀመሪያ ደረጃ ወታደራዊና ፖለቲካዊ ሥልጠና ወስደው ለአጭር ጊዜም በውጊያ ተሳትፈው ወደ ትግራይ የተመለሱና ቀጥታ ወደ ትግራይ በረሃዎች የገቡ ተብለው የሚለያዩ ናቸው።
የኢትዮጵያና የኤርትራ የሚኒስትሮች የጋራ ኮሚሽን በየዓመቱ በነሐሴ ወር ላይ እየተሰበሰበ ግልጽ ያልሆኑ ውሎችና ስምምነቶች ሲፈረሙ ቆይተዋል።
እስካለፈው ዓመት በኢትዮጵያ በኩል ኮሚሽኑን ይመሩ የነበሩት ታምራት ላይኔ ከሥልጣን ከተወገዱ በኋላ ስብሰባው ተቋርጧል።
ይህ ሁኔታ በሙስና ከሥልጣን ተወገዱ የሚባሉት አቶ ታምራት የታሠሩት በኤርትራ ጉዳይ ላይ በወሰዱት አቋም ነው የሚለውን ጥርጣሬ ያጐላዋል ይባላል።
በዚህ ጉዳይ ላይ የትግራይ ሕዝብ አመለካከትም የተከፋፈለ እንደሆነ ይገመታል።
እዚህ ላይ በአዲስ አበባ የሚኖሩ የትግራይ ተወላጆች የሚያሰሟቸውን ቅሬታዎች መጥቀሱ አግባብነት አለው።
አብዛኞቹ «....ኤርትራ ነፃ አገር ነኝ ካለች ዜጐችዋም እንደውጭ አገር ዜጋ መቆጠር ይኖርባቸዋል....» ይላሉ።
«በስመ ትግሬ በመንግሥት ሥራ፣ በንግድ፣ በቤት ኪራይ ለምን ያጣብቡናል?
» በማለትም ይጠይቃሉ።
ሌሎች ደግሞ ጠለቅ ባለ መልኩ ከጊዜያዊ ጥቅም አንጻር ሳይሆን የዜጐችን ሁኔታ ሕግና ሥርዓት ከማስያዝ አንጻር መስተካከል አለበት ይላሉ።
በዚህ ጥያቄ ላይ በአሁኑ ጊዜ በአዲስ አበባ የሚኖሩ የትግራይ ተወላጆችና በሕ.ወ.ሓ.ት መካከል ያለው ልዩነት በከፍተኛ ፍጥነት እየጨመረ ነው።
ከትግራይ ተወላጆች ሌላ የአዲስ አበባ ነዋሪ ሕዝብ በአሁኑ ጊዜ ስለ ኢትዮጵያና ኤርትራ ሕገ - ወጥ ግንኙነት ብዙም የሚያነሳው ጉዳይ የለም።
ለዚህም ምክንያቱ ከአሁን በፊት በተለያየ መልክ ያቀርበው የነበረ አስተያየት ተቀባይነት ባለማግኘቱ ነው።
ወያኔ የሕዝብን ድምጽ የሚሰማው ወዶ ሳይሆን በግዳጅ ስለሆነ ጊዜውን ይጠብቅ ባይ ነው።
በአጠቃላይ ግን በሀገሪቱ ውስጥ ለተከሰተው አስቸጋሪ ሁኔታ ወያኔን ብቻ ሳይሆን የትግራይን ሕዝብ ጭምር ተጠያቂ ለማድረግ የሚሞክሩ አሉ።
የብዙዎች አስተያየት ግን የጥቂት የሕወሀት አመራር አባላትና የትግራይ ሕዝብ አቋም ተለይተው ሊታዩ ይገባል የሚል ነው።
በኢትዮጵያ የሚኖሩ ኤርትራውያን ሁኔታው የተወሳሰበባቸው ይመስላል።
አንዳንዶቹ ሻዕቢያ ጫካ እያለ ጀምሮ አንድነትን የሚቃወሙ የሻዕቢያ ደጋፊዎች ነበሩ።
የኤርትራ መገንጠል እነሱ ኢትዮጵያዊነት ማክተም መሆኑን ያላገናዘቡ ናቸው።
በሪፈረንደሙ ጊዜም ለኤርትራ ነፃነት ድጋፋቸውን የሰጡ ብዙዎች ነበሩ።
ከነፃነት በኋላ ብዙዎቹ ወደ አሥመራ በመሄድ ቤት ለመሥራትና ለመግዛት፤ ድርጅት ለማቋቋም፤ በሞያቸው ለመሥራት፣ ወዘተ፣ ጠይቀው በትግሉ ወቅት «የት የነበራችሁ ናችሁ?
...» የሚል ጥያቄ ቀርቦላቸው በሐፍረት ተመልሰዋል።
አዲስ አበባ ሆነው ካፈሩት ንብረት ለሻዕቢያ አስተዋጾ ያላደረጉትና ለአንድነት የቆሙት ሁሉ በነፃነት ማግስት እየታሰሩ ተወስደዋል።
በዚህ ምክንያት የኤርትራውያኑም ስሜት ተለውጧል።
ማፈግፈግም ይዘዋል።
በአሁኑ ጊዜ አዲስ አበባ ከሚገኘው የኤርትራ ኤምባሲ ጋር የሚገናኙት ጥቂቶች ናቸው «እኛኮ የውጭ አገር ዜጐች ነን» በማለት በኢትዮጵያውያን ላይ ማሾፍ ጀምረው የነበሩት ሁሉ አሁን ወዳጆቻቸውን ይቅርታ በመጠየቅ ላይ ይገኛሉ።
አልፈው ተርፈው «እንኳን በሕይወት ሬሳችንም ወደ ኤርትራ አይሄድም» እስከማለት ደርሰዋል።
ንብረታቸውን ሸጠው በገንዘብ ይዘውት የነበረውን ሀብት መልሰው ድርጅቶችን እያቋቋሙበት ነው።
ድምጻቸውን አጥፍተው መሥራት ከመጀመራቸውም በላይ የመንግሥት ግብር ለመክፈልም የመጀመሪያዎች ሆነዋል ይባላል።
ብዙዎቹ ስለወደፊት ዕድላቸው ሲናገሩም «...የኤርትራ ከኢትዮጵያ መለያየት ለሻዕቢያ አመራር ጥቅም የታቀደ እንደሆነና ከመለያየቱ የሚያገኙት ጥቅም ስለሌለ ልዩነቱን የሚያፈርስልን ወገን ቢመጣ...» የሚል ነው ሌላው መታየት ያለበት የሁለቱ ድርጅቶች ግንኙነት ነው።
ደርግን ተክተው አዲስ አበባና አሥመራ ላይ ሥልጣን የጨበጡት ወያኔና ሻዕቢያ እስከ ቅርብ ጊዜ ድረስ ጥሩ ግንኙነት የነበራቸው ቢመስልም ውሎ አድሮ ግን ልዩነታቸው በከፍተኛ ፍጥነት እየጨመረ መምጣቱ በሰፊው እያነጋገረ ነው።
ሁኔታውን በጥሞና በመከታተል ላይ የሚገኙ ወገኖች ድሮም ቢሆን ወዳጅነቱ በመለስ ዜናዊና በኢሳይያስ አፈወርቂ ግላዊና የሥጋ ዝምድና ላይ የተመሰረተ እንጂ በኤርትራና በትግራይ ሕዝብ ዘንድ አስተማማኝ መሠረት አልነበረውም ይላሉ።
ወደ ፊት ትግራይና ኤርትራ ይዋሃዳሉ የሚል ህልም ቢኖር እንኳ የሁለቱ ግለሰቦች እንጂ የሌላው እንደማይሆን ምንጮች ይጠቅሳሉ።
የትግራይን ሕዝብ ጠንካራ የኢትዮጵያዊነት ስሜት ያሰምሩበታል።
ሁለቱ ግለሰቦች እስከአሁን ያለውን ልዩነት ለመሸፋፈን የቻሉ ቢሆንም ከቅርብ ጊዜ ወዲህ ግን ከቁጥጥራቸው ውጭ በሆነ ምክንያት የሁለቱ አካባቢዎች ሕዝብ አንዱ ሌላውን ከማጥላላትም አልፎ እስከ ወታደራዊ ግጭት መድረሳቸውን ውስጥ አዋቂ ምንጮች ይጠቁማሉ።
«ኢንዲያን ኦሽን ኒውስ ሌተር»፣ ቁጥር 780 «....እየሰፋ የመጣ ልዩነት .... » በሚል ርዕስ በዚህ ጉዳይ ላይ ሰፋ ያለ ዘገባ አቅርቧል።
ጋዜጣው ልዩነቱ ከአቅጣጫ መሳት ጋር ተያይዞ የመጣ ስለሆነ ከእንግዲህ እየሰፋ እንጂ እየጠበበ እንደማይሄድ ይጠቅሳል።
በተለይ ከሁለት ሳምንታት በፊት በሁለት አካባቢዎች በሻዕቢያና በወያኔ ሠራዊት መካከል በተፈጠረውና ለጊዜው ቁጥራቸው በውል ላልታወቁ ወታደሮች ሞት ምክንያት የሆነው ክስተት ከተፈጠረ ወዲህ (መሪ ዜናውን ይመልከቱ) በአሥመራና መቀሌ ከተሞች ሥጋት እየሰፈነ መሆኑ ታውቋል።
የሻዕቢያ መንግሥት ውስጥ ውስጡን ሕዝቡን በሕወሓት ሠራዊት ላይ እየቀሰቀሰ ነው።
ባለፉት ስድስት ዓመታት ከሻዕቢያ ሠራዊት አባልነት በተለያየ ምክንያት የወጡትን ጨምሮ ማንኛውም ከጠመንጃ ጋር በተያያዘ ልምድ ያለው ኤርትራዊ ሁሉ እንዲከት ጥሪ አቅርቧል።
ግጭቱ ከተካሄደባቸው አካባቢዎች በትግራይ በኩል ሽሬ በኤርትራ በኩል ደግሞ ሰራዬና፤ የጋሽና ሰቲት አውራጃዎች በአንድ አቅጣጫ ይገኛሉ።
ሁለተኛው አካባቢ ደግሞ የአጋሜ አውራጃ የአፋርና የኤርትራው ደንከልያ አውራጃን የሚያገናኝ ቀጣና ነው።
የዚህ ግጭት መነሻ ሆኖ በግልጽ የሚጠቀሰው ምክንያት የድንበር ውዝግብ ነው።
በተለይ በደንከልያው አካባቢ በኩል የተኩስ ልውውጡ የተነሳው በአንድ ወንዝ አካባቢ ባለ ለም ቦታ ምክንያት ነው።
በሽሬ በኩል ሁኔታው ወደ ባሰ ደረጃ የደረሰው ደግሞ የሻዕቢያ ሠራዊት በድንበር አካባቢ የዘራውን እህል ለማጨድ ሲንቀሳቀስ በወያኔ ሠራዊት ተቃውሞ ስለገጠመው መሆኑን ከትግራይ ምዕራባዊ ዞን የደረሱን ዘገባዎች ያስረዳሉ።
ይህ በእንዲህ እንዳለ ግጭቱን ልዩ ትርጉም ለመስጠትና ጠቡን ለማብረድ ከሻዕቢያ ጋር የገጠመው የወያኔ ጦር ከአመራሩ ያፈነገጠ ክፍል እንደሆነ ተደርጎ እየተወራ እንደሆነ ታውቋል።
ሁኔታው ከቁጥጥራቸው ውጭ እየሆነባቸው የመጡት መለስና ኢሳይያስ በቅርቡ በምስጢር አስመራና መቀሌ ላይ ተገናኝተዋል።
የግንኙነታቸው ዋነኛ አጀንዳ ፍጥጫውን በማርገብ ሁኔታ ላይ ለመወያየት እንደሆነ ይነገራል።
እንደሌሎች ታዛቢዎች እምነት ግን የግንኙነቱ ዋና አጀንዳ አቶ ኢሳይያስ ሱዳንን በሚመለከት ከአሜሪካ ያመጡት የቤት ሥራ ስላለ ነው ይላሉ።
እነዚህ ወገኖች እንደሚሉት የሻዕቢያንና የወያኔን ቅራኔ ያባባሰው የድንበር ፍጥጫው ብቻ ሳይሆን ከኢትዮጵያ ከሻዕቢያ በስተጀርባ በሱዳን ጉዳይ ላይ ያላትን አቋም ማለሳለስዋ ጭምር ነው።
ላለፉት አራት ዓመታት በኢትዮጵያ በኩል በታምራት ላይኔ እየተመራ ይካሄድ የነበረው የኢትዮጵያና የኤርትራ ዓመታዊ የሚኒስትሮች ስብሰባ መካሄድ ያልተቻለውም ልዩነታቸው እየሰፋ በመምጣቱ እንደሆነ ይነገራል።
ልዩነቱ እየሰፋ በመጣ ቁጥር የሁለቱ መሪዎችም የሕዝብ ድጋፍ እየቀነሰ ሄዷል።
የኤርትራ ሕዝብ በአቶ ኢሳይያሰ ላይ ያለው ጥላቻ ከፍተኛ ቢሆንም ካለው የስለላና የቁጥጥር አሠራር የተነሣ ተቃውሞው በግልጽ አልወጣም።
በኢትዮጵያ በኩል በተለይ በትግራይ ሕዝብና በሕወሓት አባላት አካባቢ የመለስ የእስከ አሁን እንቅስቃሴ እንዲሁም ከኢሳይያስ ጋር ባላቸው የሥጋ ዝምድናና ጓደኝነት የኢትዮጵያን ጥቅም ለማስጠበቅ የማያስችላቸው ስለሆነ መገምገም አለባቸው የሚል ወሬ እየነፈሰ ነው።
በዚህ ብቻ ሳይቆም የያዙት የድርጅትና የመንግሥት ኃላፊነት ሌላ ሰው ያስፈልገዋል የሚልም ስሜት መፍጠሩ ይነገራል።
በአጠቃላይም የሕወሀት አመራርና ሕይወታቸውን ጭምር ሲሰጡ የቆዩ ታጋዮች ራሳቸውን የሚገመግሙበትና ከትግራይ ሕዝብና በአጠቃላይም ከኢትዮጵያ ሕዝብ ፍላጐት አንፃር አቋም የሚወስዱበት ጊዜ ተቃርቧል የሚሉ እየበረከቱ ናቸው።
ከጦቢያ ጥቅምት 6 ቀን 1990
አምባሳደር ሳህኑን ኤርትራ የሠላም ሃሳቡን እንድትቀበል ግፊት ያደርጋሉ
የተባበሩት መንግስታት በኢትዮጵያና በኤርትራ መካከል የተፈጠረው ውጥረት ወደ አጠቃላይ ጦርነት እንዳይዛመት ከፍተኛ ስጋት ያለው በመሆኑ ዋና ፀሐፊው ኮፊ አናን የአፍሪካ ልዩ ልዑካቸውን ወደ አካባቢው በመላክ ባለፈው ማክሠኞ ኤርትራ ገብተው ከኤርትራው ፕሬዜዳንት ከኢሳያስ አፈወርቂ ጋር መነጋገራቸውን የቢቢሲ ሬዲዮ ገልጧል።
የኤርትራ መንግስት በአፍሪካ አንድነት ድርጅት ያቀረበውን የሠላም ሃሳብ በመርህ ደረጃ ተቀብዬዋለሁ በማለት የተለየ ማብራሪዎች እንዲሠጡት ለአፍሪካ አንድነት ድርጅት ጥያቄዎች ማቅረቡ ይታወሳል።
ለቀረቡት ጥቃቄዎች የአፍሪካ አንድነት ድርጅት የማያወላውሉ መልሶች የሠጠ ቢሆንም አሁንም የኤርትራው አመራር የሠላም ሃሳቡን እንዳለ ላለመቀበል እያንገራገረ ነው።
ከተባበሩት መንግስታት ድርጅት ዋና ፀሐፊ የተላኩት አምባሳደር መሐመድ ሳህኑን ወደ አካባቢው የተላኩት የኤርትራ መንግስት የቀረበውን የሠላም ሃሳብ በአስቸኳይ እንዲቀበል ለማግበባት መሆኑም ታውቋል።
ከዚህ የመጨረሻ ጥረት በኋላ ኤርትራ የማትቀበለው ከሆነ ተመድ የመአቀብ እርምጃ ሊወስድ ይችላል ተብሎም ተገምቷል።
ከፊያሜታ ጥር 28 ቀን 1991
780 ኢትዮጵያውያን ከሱዳን ወደአገራቸው ተመለሱ
ካርቱም ውስጥ በስደት ይኖሩ የነበሩ 780 ኢትዮጵያውያን ማክሰኞ ከሱዳን ወደአገራቸው መመለሳቸውን የአማራ መልሶ መቋቋምና ልማት ድርጅት (አመልድ) አስታወቀ።
በድርጅቱ የጎንደር ስደተኝኦች ማስተባበሪያ ኃላፊ አቶ መንገሻ ጃቱ እንደገለጹት በመተማ በኩል ጎንደር የገቡት የ17ኛ ዙር ተመላሾች ለአሥር ዓመታት ካርቱም ውስጥ የቆዩ ናቸው።
ተመላሾቹ በጎንደር ጊዜያዊ መጠለያ ለሁለት ቀናት ከቆዩ በኋላ እያንዳንዳቸው የ9 ወር ቀለብና 1ሺ90 ብር የማቋቋሚያ ገንዘብ ተሰጥቷቸው ወደየክልሎቻቸው እንደሚሸኙ ኃላፊው ተናግረዋል።
አመልድ ከተባበሩት መንግሥታት የስደተኞች ኮሚሽን ጋር በመተባበር ካለፈው ታህሳስ ወዲህ የዛሬዎችን ጨምሮ 9ሺ 910 ኢትዮጵያውያን ወደአገራቸው እንዲገቡ ማድረጉን ገልጸው እስከ መጪው መጋቢት መጨረሻ ድረስ ከ4 ሺህ 90 በላይ ኢትዮጵያውያን ወደአገራቸው እንደሚመለሱ ጠቁመዋል።
ከአዲስ ዘመን የካቲት 22 ቀን 1993
የአዋሳ እስር ቤት ማስታወሻዎች!
(ከዳዊት ከበደ)
መጋቢት 14 ቀን
በደቡብ ኢትዮጵያ ፕሬዚዳንት ጉዳይ የልጃገረድ ጠለፋ ሪፖርት ለዝግጅት ክፍሉ ከቀረበልን ሳምንታት ተቆጠሩ።
ከብዙ ስብሰባ እና ጭቅጭቅ በኋላ ዜናው ለህትመት እንዲበቃ ውሳኔ ላይ ደረስኩ።
ከዚያ በፊት ግን ወደ ፕሬዚዳንቱ ቢሮ ደወልኩ።
ሁኔታውን ለማጣራት ሳይቻል ቀረ።
በአዋሳ ነዋሪ ወደ ሆኑ ሰዎች ስለጠለፋው እያደዋወልን ስንጠይቅ ነገሩ በወሬ ደረጃ ሲነገር አመታት መቆጠሩን ብቻ ነገሩን።
ከዚህ አልፈን ማጣራት አልተቻለም።
ዜናው እንዲሰራ ተፈቀደ።
መጋቢት 15
"ፕሬዚዳንቱ የ17 ዓመት ልጃገረድ አስጠለፉ የሚለው የዜና ርዕስ ኮምፒዩተር ላይ ተጽፎ እንዳለቀ፣ የኮምፒዩተሩ ባለሙያ ዞር ብሎ ተመለከተኝ።
ከዚያም ፈገግ ብሎ እጁን ዘረጋልኝ።
ለስንብት "በል እንግዲህ ቻው!" አለኝና ተጨባበጥን።
ከዚያ በኋላ ዜና ዘገባው በዝርዝር ተፃፈ።
ነገ ለህዝብ ይቀርባል።
መጋቢት 16
የፕሬዚዳንቱ ልጃገረድ የመጥለፍ ዜና ከወጣ ከሰዓታት በኋላ ጋዜጣው ከገበያ ላይ ጠፋ።
ከወትሮው በበለጠ ሁኔታ የስልክ መልዕክቶች ወደ ዝግጅት ክፍሉ አንቃጨሉ።
ይሄ ሁሉ ሲሆን በደቡብ ኢትዮጵያ አዋሳ ከተማ የእስር ድግስ ይዘጋጅልኝ ነበር።
እኔን አስረው ወደ አዋሳ እስር ቤት የሚወስዱ ታጣቂዎች የተላኩት ይሄኔ ነው።
... በአዋሳ አየር ማረፊያ የሚገኙ ፈጥኖ ደራሽ ታጣቂዎች የአዋሳን እስር ቤት እንዲጠብቁ መመሪያ ተሰጠ።
በዚህም መሰረት አንድ ጋንታ ጦር እስር ቤቱን በፈረቃ የመጠበቅ ስራውን ቀጠለ።
የዚህ ጽሑፍ አቅራቢ በዚህ እስር ቤት ከመቆየቱ በፊት በአዲስ አበባ አሳር መከራውን እየቀመሰ ነበር።
የማዕከላዊ እና የአዲስ አበባ ፖሊሶችም አጥብቀው ይፈልጉታል።
በዚህ ሁሉ መሃል ነው የደቡብ ታጣ ቂዎች የተሳካለት ጠለፋ ያደረጉት።
ታሪኩም ይህን ይመስል ነበር።
ሃሙስ መጋቢት 24/90
ድንገት ስልክ ተደወለ።
ከአዲስ አበባ ፖሊስ ኰሚሽን ቢሮ ነው።
ዛሬውኑ ፖሊስ ጣቢያ እንድደርስ ተነገረኝ።
በዚህ ዓይነት የጥድፊያ ቀጠሮ ወዴትም መሄድ የለብኝምና በሚመጣው ሳምንት ልመጣ እንደምችል ገልጬለት ስልኩ ተዘጋ።
ከዚያ ደግሞ አንድ ሰዓት ያህል ቆይቶ ስልኩ አንቃጨለ።
ከፌዴራሉ ማዕከላዊ ፖሊስ ነው።
መቶ አለቃው ነበር።
አሁኑኑ ጊዜ ሳላጠፋ እንድቀርብ ቀጭን ትዕዛዝ ሰጠኝ።
በኔ በኩል የተከሰስኩበት ጉዳይ በርካታ መሆኑን ነግረውኝ ስለነበር... እና ለዚህ ሁሉ ክስ ዋስ ማቅረብ ዛሬውኑ ስለማልችል ሌላ ጊዜ እንድመጣ ጠየኩት።
መቶ አለቃው ግን ዛሬውኑ በአስቸኳይ መጥቼ ቃሌን ከሰጠሁ በኋላ ሌላ ቀን ዋስ እንደምጠራ ገልጾልኝ ስልኩ ተዘጋ።
እኔም አስቸኳይ ጉዞ አደረኩ፣ ወደ ማዕከላዊ ፖሊስ።
እዚያ ስደርስ ስብሰባ ላይ ናቸው።
ከ30 ደቂቃ በላይ ቁጭ ማለት ነበረብኝና ተቀመጥኩ።
ቆይቶ ደግሞ መርማሪ ፖሊስ ተመድቦልኝ ቃሌን የመስጠት ግዴታዬን ተወጣሁ።
ሆኖም መቶ አለቃው ቃል እንደገባልኝ ሳይሆን ቢያንስ አንድ ዋስ ጠርቼ እንድወጣ፣ አሽራም እንድሰጥ ተደረገ።
በመጨረሻም የማዕከላዊ ፖሊስ ዋና ኃላፊ ቢሮው እንድመጣ የስልክ ትዕዛዝ ሰጥቶ ክፉና ደግ ተነጋገርን።
ከማዕከላዊ ፖሊስ የተነሳሁ ፒያሳ አካባቢ ስደርስ በርካታ ጋዜጠኞች አገኘሁ።
በሰላም የመውጣቴ ነገር ደስ አሰኝቷቸው ነበር።
ጀንበር እስክታዘቀዝቅ ድረስ አብረን ቆየን።
ከእነሱ ተለይቼ በምሽት ጨረቃ ወደ ቤቴ ስሄድ ከከፍተኛው ባለስልጣን ጋር ያደረኩት ንግግር ጆሮዬ ላይ ያንቃጭል ነበር።
"መጥፋት ካለብህ ትጠፋለህ ..." አፌን ሞልቼ "አትችልም!" ብለውም ልቤ መደንገጡ አልቀረም።
እርግጥ ነው፣ መሞት ካለብኝ እሞታለሁ። ክብር የሌለው የውሻ ሞት ልሞት ግን አይገባኝም።
እቤት ስገባ ሁኔታዎች መልካቸውን እንደቀየሩ ገባኝ።
ዛሬ እግሬ ከቤት ከመውጣቱ ፖሊሶች እኔን ፍለጋ በሚል ምክንያት ወደ ቤት ውስጥ ገብተው ፍተሻ ማድረጋቸው ተነገረኝ።
እንዴት ሊሆን ይችላል? ቅንጅትና ቅን ብሩ ለጊዜው የማይፈታ እንቆቅልሽ ሆነብኝ።
አርብ መጋቢት 25
ቢሮ ለመግባት ፋታ አላገኘሁም።
ማታ ከሁለቱ የጣሊያን ሴቶች ጋር ነበርኩ።
ሰዓሊው ጓደኛዬ ከእኔ ጋር ነበር።
አስተዋወኳቸው፣ አብረን አመሸን።
ማታ ወደ እቤት ስመጣ ሁለት ባትሪ የያዙ ሰዎች ከፊት ከፊቴ ሲመጡ አየሁ።
አጠገቤ ደርሰው ሁሉንም ነገር ገለፁልኝ።
ዛሬ ደግሞ አካባቢው በፖሊስ መኪና፣ በታጠቁና ሲቪል በለበሱ ሰዎች ጭምር ተከቦ እኔ ስታሰስ ቆየሁ።
እንደገና እቤት ድረስ ገብተው ፍተሻ አደረጉ።
ይህን ከሰማሁ በኋላ ለሊቱን እንቅልፍ መተኛት አቃተኝ።
ቀጥሎ ወደውጭ አገር ደወልኩ።
እየተደረገ ያለውን ሁሉ ገልጬላቸው ስንብት ፈፀምን።
ለሚቀጥለው ረቡዕ የመጨረሻ እትም የሚሆኑ ስራዎች ሳዘጋጅ ቆይቼ ትንሽ አረፍ አልኩኝ።
ቅዳሜ መጋቢት 26
ገና ሰማይና ምድር አልተላቀቀም።
ከቤት ወጥቼ ግራና ቀኝ ስመለከት ሲቪል የለበሱ ፀጉረ ልውጥ ሰዎች በአካባቢው አየሁ።
የሰጋሁት አልቀረም።
ከ5 ደቂቃ በኋላ ለጊዜው እኔ በማላውቀው ጉዳይ በኃይል ተቆጣጠ ሩኝ።
"ፖሊስ 196" በምትለው አረንጓዴ መኪና ይዘውኝ ሸመጠጡ።
ይሄኛው አዳኝ ወይም አፋኝ ቡድን ከደቡብ ኢትዮጵያ ተልኰ የመጣ ነበር።
ሁኔታው አግባብ ባይሆንም የአፈናው ተግባር ተፈፅሞ ወደ ደቡብ ኢትዮጵያ ርዕሰ ከተማ፣ አዋሳ ጉዞ ቀጠልን።
ወላጅ አባቴ እስከ ሻሸመኔ ድረስ ከፖሊሶቹ እና ከኔ ጋር አብሮኝ ነበር ያለው።
ከሻሸመኔ በኋላ ግን አብረን አልዘለቅንም።
ከአዲስ አበባ 275 ኪሎሜትር ርቀት ላይ ወዳለችው አዋሳ ከተማ ለመግባት ጥቂት ደቂቃዎች ከፊታችን አሉ።
ጠዋት የጀመርነው ጉዞ የአዲስ አበባንና የኦሮሚያን ክልሎችን በማገባደድ ጥቁር ውሃ ላይ ደረሰ።
ይሄ ጥቁር ውሃ የኦሮሚያንና የደቡብ ሕዝቦችን የሚከልል ወይም የሚለይ የተፈጥሮ ድንበር ነው።
ውሃው በተፈጥሮው ጥቁር ሲሆን፣ ፀሐይ ልትጠልቅ ስትል በላዩ ላይ የምታንፀባርቀው ቀይ ብርሃን ወንዙን የረጋ ደም ያስመስለዋል።
እየተንከባለለ የሚወርድ ጥቁር ውሃ - - ጥቁር ደም የመሰለ።
ጥቁር ውሃን ተሻግረን አዋሳ ስንገባ ለፖሊሶቹ የእንኳን ደህና መጣችሁ አቀባበል ተደረገላቸው።
የደቡብ ኢትዮጵያ ፍትህ ቢሮ ኃላፊ አቶ ዘሪሁን ስብሰባውን አቋርጦ እኔ ዘንድ መጣ።
ወጣት ነው።
ዓይኑ ውስጥ ግን ብልጣ ብልጥነት ይነበባል።
ሁሉንም ሁኔታ ነገረኝ።
በተለይ የደቡብ ክልል ፕሬዚዳንት የጠለፏት ልጃገረድ ታሪክ አሳስቦታል፣ ለዚህም ነበር እኔ ከአዲስ አበባ የተጠለፍኩት(?) ድርጊቱ ፍፁም ከህግ አግባብ ውጪ ቢሆንም ማድረግ የምችለው ነገር የለም፣ ከጥንቃቄ በስተቀር።
እኔ ወደ ፖሊስ መምሪያ ውስጥ ወደ ሚገኘው እስር ቤት ከመግባቴ በፊት በእስር ቤቶቹ ብረት ፍርግርግ ውስጥ እጃቸው በካቴና የታሰረና ሌሎችንም እስረኞች እያየሁና እያዩኝ ወደ ተዘጋጀው እስር ቤት ገባሁ።
በዚህ እስር ቤት ውስጥ ሁለት የፖሊስ መኮንኖች ታስረዋል፣ ተቀብለው አስተናገዱኝ።
የፍትህ ቢሮ ኃላፊው እንደገና መጥቶ፣ ሁለቱ መኮንኖች እንዲወጡ ተደርጐ እስር ቤት ውስጥ ቁጭ ብሎ፣ እኔም ቁጭ ብዬ ስለታሰርኩበትና መሰል ጉዳዮች ብዙ አወራን።
በምንግባባበት ተግባባን።
በሌላው ግን ልንግባባ ቀርቶ... እኔ የምለው አይገባውም፣ እሱ የሚለኝም አይገባኝ ጀመር።
ለሊቱን ከመኰንኖቹ ጋር እራት ቀመስኩ።
ሁለቱ የፖሊስ መኰንኖች በደቡብ ኢትዮጵያ ከፍተኛ ስልጣን የነበራቸውና ከዚህ ተዛውረው ሌላ ሥራ ላይ ቆይተው ሳለ ለጥያቄ ትፈለጋላችሁ ተብለው ነው የታሰሩት።
ከእነዚህ መኰንኖች ስለከተማውና ነዋሪው፣ ግንዛቤ አገኘሁ።
እንግዲህ እስርን በደቡብ ኢትዮጵያ ውስጥ ሆኜ ሳልወድ ልቀበለው ሆነ።
የፕሬዚዳንቱን ልጃገረድ መጥለፍ ወይም ሌላውን ሚስጥር የነገረህን ካልነገርከን አንፈታህም፣ አንለቅህም፣ ተብሎ በግልፅ ተነግሮኛል።
እኔም ተባባሪ እንደማልሆን ገልጫለሁ።
እንኳንስ አስገድደውኝ ቀርቶ ለምነውኝም በሆነላቸው።
ታይቶ የማይታወቅ የድፍረት ጥያቄ ነው የሆነብኝ።
እሁድ መጋቢት 27/90
እሁድ በጠዋት የፍትህ ቢሮ ኃላፊው መጥቶ የሰለቸኝን ጭቅጭቅ አመጣብኝ።
ነገረኝ - ነገርኩት- ... ከዚያ በኋላ ሄደ።
እሱ ከሄደ በኋላ እስረኛው ሆነ ተረኛው ብዙ ያወራል፣ ያወራሉ።
ደግነቱ ይህን ሁሉ አይሰማምና እድለኛ ነው።
ዛሬ የፅዳት ቀን ከመሆኑም በላይ የእስረኛ ቤተሰቦች ይመጣሉ።
እኔን ከአዲስ አበባ ድረስ መጥቶ ማንም ሊጠይቀኝ አይችልም።
ከአዋሳ በጥቂት ኪ.ሜ ርቀት ላይ ካለችው ከተማ እኔን ለመጠየቅ የመጣው የእህቴን ባለቤት እንዳናግረው አልተፈቀደልኝም።
ከማንም ጠያቂ ጋር እንዳልገናኝ ትዕዛዝ መሰጠቱን ያወቅኩት ዘግይቼ ነው።
ትዕዛዙን የሰጠውም ልጅ እግሩ የፍትህ ኃላፊ ዘሪሁን ነበር።
ሰኞ መጋቢት 28
ዘሪሁን የተባለው በጠዋት ቢሮው አስጠ ራኝ።
ትልቅ የተንጣለለ ቢሮ ባለ አበባ ስጋጃ የተነጠፈበት ነው።
ከተለመደው ውጭ ያመጣው ነገር የለም።
ሆኖም የአሁን አነጋገሩ የወዳጅነት ሳይሆን የአለቃነት ወይም የባለ ስልጣን ዓይነት በመሆኑ ጩኸትና ቁጣ የተቀላቀለበት ነበር።
"አሁን አንተ ጋዜጠኛ ነኝ ትላለህ?" አለኝ።
"አንተም የፍትህ ሰው ነኝ፣ብለህ እኔን በግፍ አስረሃል" እለዋለሁ።
ሌላም ሌላም።
"ቆይ ግን ጋዜጣው ላይ ሰው ሞቷል ግድያ ተፈፅሟል ብለህ ያልከው የት ያየኸውን ነው?" ይላል በቁጣ።
"ለሱ መረጃነት እሩቅ አልወስድህም፣ እዚሁ እስር ቤት እናትና አባቱ ተገድለው፣ እሱን በካቴና አስራችሁ ያላችሁት እስረኛን መጥቀስ ብቻ ይበቃል" እለዋለሁ፣ እንጨቃጨቃለን።
በጣም ብዙ።
ለሰዓታት ያህል የቆየሁበትን ጭቅጭቅ ሁሉ ለመግለፅ ባልችልም በመጨረሻ ወደ ህግ አማካሪዬ እንድደውል ፈቅዶልኝ አዲስ አበባ ደወልኩ።
እኔ ከሱ ቢሮ ስወጣ ለመርማሪው ፖሊስ ኃላፊ ትዕዛዝ ሰጠው።
ብቻዬን እስር ቤት ውስጥ እንድሆንና መኰንኖቹ ሌላ ቦታ እንዲሄዱ ትዕዛዝ ሰጠ።
እንዳለውም ሆነ።
ብቻዬን ቀረሁ።
ከሰዓት በኋላ ፍ/ቤት በመኪና ወሰዱኝ።
ግርግርና ወረፋ የለም።
ጊዜ ቀጠሮ ተጠይቆብኝ ከመመለሴ በፊት ለዳኛው ማለት ያለብኝን አልኩት።
ከአዲስ አበባ እንዴት ባለ ሁኔታ ታፍኜ እንደመጣሁና አሁን ስለተከሰስኩበት ወንጀል በጠቅላይ አቃቤ ሕግ በኩል ተከስሼ ቃሌን አዲስ አበባ ማዕከላዊ ፖሊስ ቢሮ መስጠቴን፣ዋስ ጠርቼም የወጣሁ መሆኔን ገለፅኩ።
በአንድ ወንጀል ሁለት ጊዜ ልከሰስ፣ሁለት ጊዜ ቃሌን ልሰጥና ለሁለተኛ ጊዜም ዋስ መጥራት ከህግ አግባብ ውጪ በመሆኑ እንደማልተባበር ተናገርኩ።
ቢሆንም ፍ/ቤቱ ለሚያዚያ 5 ቀን ምርመራው ተጠናቆ እንድቀርብ አዘዘ።
ከፍርድ ቤት ከወጣሁ በኋላ ወደ ፖሊስ መምሪያው ተወሰድኩ።
እዚያም የፖሊስ ም/ኮ ሚሽነሩ ጋር በኔ ጉዳይ ተነጋገርን።
በውይይታችንም መጨረሻ ለህይወቴ እንደምስጋና ለሊት ሲሆን ማንም ወደኔ እንዳይመጣ፣ ቢመጣም ወደ ክፍሌ እንዳይገባ ትዕዛዝ እንዲሰጥልኝ በጠየቅኩት መሰረት፣ ምንም አይነት ነገር እንደማይደርስብኝ ቃል ተገብቶልኝ ወደ እስር ክፍሌ አመራሁ።
ቢሆንም በእስር የመቆየቴ ነገር እውን ሆነ።
ጀንበር ወደ ምዕራብ ማቆልቆል ስትጀምር የፍትህ ቢሮው ኃላፊ መጣ።
ፍ/ቤት የተናገርኩትን ጨምሬ ሌላም አልኩት።
በእስርና በማንገላታት ምንም ውጤት እንደማያመጡና ይልቁንም እኔ ከህግ አግባብ ውጪ እንደማልተባበር፣ ወደፊት ለሚሆነውም ሁሉ ከተጠያ ቂነት እንደማይድን ከንዴት ጋር ተናገርኩ።
የዛሬው ቀን ከኔ ብስጭት ጋር ተዳምሮ ደስ የሚል ስሜት አልሰጥህ አለኝ።
ለሊት ላይ ግን የተስፋ ህልም አየሁ።
ከድሮም ጀምሮ በህልሜ ወይ ባቡር አልያም አውሮኘላን ወይም መኪና ሲያመልጠኝ ካየሁ በዚያን ሰሞን የጀመርኩት ነገር አልሳካ ይለኛል።
ዛሬ ለሊት ደግሞ አዲስ አበባ ውስጥ አንድ የማላውቀው ቀውጢ ጉዳይ ተፈጥሮ የምሳፈርበት መኪና አጥቼ ስዳክር አንዲት ታክሲ ከአፍ እስከ ገደፏ ሞልታ መጣች።
ብዙ ከሮጥኩ በኋላ ታክሲዋ ቆማ ተጨናንቄ ተሳፈርኩ።
እነሆ የሚቀጥሉት ቀናት ብሩህና የተስፋ እለቶች ሆነው እንደሚቆዩ አሰብኩ።
በህልም መሰል ጉዳዮች ብዙ ሰዎች ጠንካራ እምነት የላቸውም።
ምንም ተስፋ በሌለበት እስር ቤት ውስጥ መልካም ህልም ማየትም አንድ ቁምነገር ነው።
ማክሰኞ መጋቢት 29
ዛሬ የሙስሊሞች የአረፋ በዓል፣ ለክርስቲያኖችም የሆሳዕና እለት ነው።
ለኔም የተስፋ ቀን።
የምሽት ፀሐይ ወደቤቷ ልትገባ ግድም እኔ በእስር ክፍሌ መስኮት ወደ ውጭ እያየሁ ነበር።
ከዛፎቹ ባሻገር በፖሊስ መም ሪያው ውስጥ የሚተራመሱት የፖሊስ መኪኖች እና ልዩ ልዩ ሰዎች በኔ ውስጥ ትርጉም ያለው ስፍራ አላቸው።
እስረኛ ሆኖ ከነፃነት ውጪ መቆየትና በነፃነት መንቀሳቀስ ፍፁም የተለያዩ ነገሮች ናቸው።
እናም ከእስር ቤት ማዶ ያለው ህይወት ያጓጓል።
እንዲህ ወደ ውጭ እያየሁ እያለ የተለመደችው የኃላፊው መኪና መጣች።
የውጪውን አየር በነፃነት ይስብ የነበረው እስረኛ እርጋታና ችኮላ በተቀላቀለበት ሁኔታ ወደ እስር ክፍሉ ገባ።
ኃላፊው ስለመጣ።
እኔም ገርበብ ብሎ የተከፈተውን በር ዘግቼ እንደገና በመስኮቴ ላይ ሆንኩና ከማዶ የሚመጣውን ኃላፊ እጠብቅ ጀመር።
ከኃላፊው ጋር ሰላምታ ከተለዋወጥን በኋላ ለተወሰኑ አፍታዎች ዝም አልን።
"ምን አዲስ ነገር አለ?" ብዬ ዝምታውን ሰበርኩ።
"ምንም አዲስ ነገር የለም።
ባንተስ በኩል ሃሳብህን አልቀየርክም?"
"አልቀየርኩም!"
"እነማን ይህን ሚስጥር እንዳቀበሉህ አትገልጽም?"
"በመጀመሪያ ደረጃ የፕሬስ ህጉ የዜና ምንጩን እንኳንስ ለፖሊስ ለፍ/ቤት እንዳሳውቅ አያስገድደኝም።
አንተም በማሰር ምንም አታገኝም።"
"እንዴት?"
"ይልቅ የማይነካካ ነገር ነካክተህ ጉዳዩን ይብስ መጥፎ ደረጃ ባታደርሰው ይሻላል።
አንተ ጉድጓድ ስትቆፍርልኝ እኔም ሰው ነኝና ላንተም መቆፈሬ አይቀርም።
ሥልጣንህን ያለ አግባብ በመጠቀምህ ልትጠየቅ ይገባል።
ይሄ ባይሆን እንኳ በተቆፈረው ጉድጓድ ብቻዬን አልገባበትም።
ይሄን እወቅ።
አልኩት።
እውነቴን ነበር።
ምንም የተቆፈረ ጉድጓድ እንደሌለ ከገለፀልኝ በኋላ እነዚያን ተስፋ አስቆራጭ ቃላት አመጣቸው።
"እንግዲህ እንደወፍ በረህ አትሄድም።
ሚስጥሩን እስካላወጣህ ድረስ ጋዝ ጋዝ እስኪልህ ትታሰራለህ።"
አለኝ።
ሁኔታው እያሳቀኝ ስለመጣ ነገሩን ወደ ቀልድ መውሰድ ጀመርኩ።
"ስማ እንጂ!" አልኩት።
"እሺ?"
"ነገሩን ለምን በሌላ መልኩ አናየውም።
ለምሳሌ ወንጀሉ በፕሬዚዳንቱና በተከታዮቹ ተፈፅሟል ተብሎ፣ እኔም ፅፌዋለሁ።
ይሄ እንዳለ ሆኖ እንደ ህግ አዋቂነትህ ለምን እነሱ እንዲጠየቁ አታደርግም?" አልኩት።
ይሄን ሁሉ ስናገር ፊቴን ወደ ፀሐይ መግቢያ አድርጌ ነበርና በፊቱ ላይ ምን እንደሚነበብ ለማወቅ አልቻልኩም።
ትክ ብሎ ይመለከተኝ እንደነበር ግን እገምታለሁ።
ብዙ ክፉና ደግ ካወራን በኋላ "ድፍረትህን አደንቃለሁ" አለኝ፣ሽሙጥ ይሁን ምን ባይገባኝም የአመለካከት ለውጥ ማምጣቱን ጠርጥሬያለሁ።
ቢሆንም ግን አብሽቅ ሰው ነው።
ሰሞኑን በኔ ጉዳይ ስለወጡት ጋዜጦች እያነሳ "እንግዲህ የአዲስ አበባ ጋዜጠኞች በሄሊኮፕተር መጥተው፣ በፓራሹት ወርደው ሲያወጡህ እናያለን።"
እያለ አብሽቆኝ መሄዱ የተለመደ ነበር።
ረቡዕ መጋቢት 30
ከኃላፊው ቢሮ ተጠርቼ ገባሁ።
የዕለቱ ጋዜጦች ከኔ መታሰር ጋር በተያያዘ ያወጡትን ዜናዎች ያነበብኩትና ያነበበው እዚያው ቢሮ ውስጥ ሆነን ነበር።
የማይነካካውን ነካክቶ ሁኔታዎች ፈር እየለቀቁ መምጣታቸውን ሳይገነዘብ አልቀረም።
"ሌላስ ምን ይባላል?" አለኝ።
"ፕሬዚዳንቱ መጀመሪያ ልጃገረድ፣አሁን ደግሞ ጋዜጠኛ አስጠለፉ፣ ይባላል" አልኩት።
መልሴ እንደማሳቅም እንደማናደድም ሳያደርገው አልቀረም።
የዚያኑ ቀን መጀመሪያ ከኔ ጋር የነበሩት መኮንኖች ተጠርተው ምን እንደተባሉ አላው ቅም ... "ይፈሩኝ" ወይም ከኔ ጋር ላለመታየት ወይም ላለማውራት ይጥሩ ጀመር።
ሁኔታው አስቂኝ ነበር።
ሊያወሩኝ ቀርቶ አብረውኝ ከሆኑ ሊረሸኑ ጭምር እንደሚችሉ በፍርሃትና በቀልድ ገለፁልኝ።
ሰላምታ እንኳ መለዋወጥ አልተቻለም።
የዚያን ቀን ያመጣሁትን ጋዜጣ እንኳንስ ሊያነቡት ቀርቶ ርዕሱንም ያዩት አይመስለኝም።
ምን ብለው እንዳስፈራሯቸው እግዜር ይወቀው።
ማታ ላይ ደግሞ የተንቀለቀሉ ተረኛ ጠባቂዎች (ታጋዮች) ጋዜጣውን ተቀብለው ስለኔ መታሰር ካነበቡ በኋላ የጋዜጣው ይዘት ፖለቲካ መሆኑን ሲያውቁ እንደሎጥ ሚስት ደርቀው መቅረት ጀመሩ።
የዚያኑ ምሽት በጠርናፊው አማካኝነት አስቸኳይ ጥሪ ተደርጐ በግምገማ አሳራቸውን አዩ።
እንኳንስ ጋዜጣውን ያነበቡ ቀርቶ ቡና ከቴርሙስ ቀድቼ የሰጠኋቸው ሳይቀሩ በደረቁ ሲገመገሙ እኔ ክፍል ድረስ ይሰማኝ ነበር።
በተለይ አንደኛው ላይ ተረባረቡበት።
"ጉድህ ፈልቷል!" አሉት።
ብቻዬን መሳቅ ጀመርኩ።
በእርግጥም ጉዱ ፈልቷል።
ሐሙስ፦ ጠዋት ፊቴን ለመታጠብ ብቻዬን ታጅቤ ሄድኩ።
እንዲህ ለብቻ ስንሆን ታጋዮቹ የልባቸውን ያወረኛል።
ዛሬ ከሰዓት
ወደ አዲስ አበባ ለመሄድ በብዙ ጉዳዮች መደራደር ነበረብኝ።
አንደኛው ጉዳይ በጋዜጣው ላይ ማስተባበያ ማውጣት ሲሆን፣ ሌሎቹን ጉዳዮች ለጊዜው ከመግለፅ መቆጠብ የግድ ነው።
ማታ ላይ ሌሎች ያላወቁ ተሬ ጠባቂ ዎች (ታጋዮች) "እስኪ ጋዜጣው" ብለው ሳይቸግራቸው ማንበብ ይጀምሩና መጨረሻ ላይ በድንጋጤ ጋዜጣውን የት እንደሚጥሉት ግራ ይገባቸዋል።
የዚህን ቀን ምሽት ደግሞ ጋዜጣውን በስህተት ያነበበው ዋናው ጠርናፊ ነበር።
የፖለቲካ ጋዜጣ መሆኑን ሲያውቅ እንደ ኤሌክትሪክ ነዘረው።
ሰው አየኝ አላየኝ ብሎ ጋዜጣውን ጣለው ወይም አስቀመጠ።
ቢሆንም ግን አልማሩትም።
ማታውን ሲራበሹ አመሹ።
ብቻዬን ሆኜ ሁኔታቸውን ሁሉ እያሰብኩ እስቅ ጀመር።
እሱም ጉዱ ፈልቷል።
የዚያን ቀን ማታ
አሁን ውጪ ያለ ጓደኛዬን በህልሜ ውስጥ አየሁት።
ደቡብ ከመጣሁ በኋላ ያጋጠመኝን እየነገርኩት እንደድሮአችን እንስቅ ነበር።
ሁለታችንም አንድ የምናምንበት የህይወት መመሪያ አለን።
"በኑሮ ውስጥ ብዙ ፈተና አለ።
ነገር ግን የፈተናውን መጥፎና አሳዛኝ ጐን ሳይሆን አስቂኙን ተመልከት" ይላል።
ሁልጊዜ መከራ ውስጥ ስንገባ የምንባባለው ሃቅ ነው።
አሁንም የህይወትን አስቂኝ ጐን እያየሁ መዝናናት ጀመርኩ።
ከዚህ እስር ቤት እስክወጣ ድረስ ከመከራው ባሻገር አንዳንድ ፍንጥቅጣቂ ፈገግታዎች አይጠፉም።
ለልጃገረዲቱ መጠለፍ ስጨነቅ የኔም መጠለፍ በራሱ አስገራሚ ነበር።
(ብዙ ማለት ቢቻልም ከዚህ በኋላ የምጽፍበት ወረቀት የለኝም።
ይህ ማስታወሻ ከዚህ ወጥቶ ለህትመት ከበቃም ድንቅ ነው፣ ከሃጢአት ተቆጥሮ የእስር ሰንሰለቴን እንዳያጠብቅብኝ እንጂ ብዙ ብናወጋ ደስ ባለኝ ነበር)
ከፊያሜታ ሚያዝያ 21 ቀን 1990
ከፋኝ ኢትዮጵያ የጀግኖች ግንባር በስቶክሆልም ስብሰባ አካሄደ
በስዊድንና አካባቢው ሀገሮች (የኖርዲክ ሀገሮች) ነዋሪ የሆኑ ኢትዮጵያውያን እ.አ.አ. መስከረም 27 ቀን 1997 በስቶክሆልም (ስዊድን) ስብሰባ አካሄዱ።
በዚህ ከ150 - 200 ያህል ኢትዮጵያውያን በተገኙበት ስብሰባ ላይ በእንግድነት ተገኝተው መግለጫና ንግግር ያደረጉት የግንባሩ የውጭ ጉዳይ ኃላፊ የሆኑት ዶክተር አንዱዓለም ሙላው ናቸው።
የዶክተር አንዱ ዓለም ንግግር በአገራችን ኢትዮጵያ እየደረሰ ስላለው ጠቅላላ የሆነ የአፍራሽነት ተልዕኮ፣ ማለትም ራሱን በክላሽንኮቭ ለሥልጣን ያበቃው ቡድን የጥፋት ፖሊሲዎቹን በሀገሪቱ ዳር እስከዳር በመዘርጋት በሕዝብና በሀገሪቱ ላይ እያደረሰ ስላለው ጥፋት ዓይነት በዝርዝር በማሳወቅ ላይ ያተኮረ እንደነበረ የግንባሩ ተወካይ ከስዊድን ከላከልን ሪፖርት ለማወቅ ተችሏል።
በስብሰባው ላይ ከግንባሩ ሠራዊት ተወካዮችና አመራር አባላት በውጭ አገር ነዋሪ ለሆኑ ወገኖቻቸው የላኩት መልዕክት ቀርቦ በንባብ ተሰምቷል።
በኢትዮጵያ ኅልውና ላይ የማይለወጥ ግልጽ የሆነ አቋም ይዘው በስብሰባው ላይ የተገኙት ኢትዮጵያውያን በርካታ ጥያቄዎችንና አስተያየቶችን አቅርበው ከውጭ ጉዳይ ኃላፊው ተገቢ ማብራሪያና መልስ መሰጠቱን ሪፖርቱ ጠቁሟል።
በሪፖርቱ ላይ ባገር ውስጥ በትጥቅ ትግል ላይ የሚገኙት የከፋኝ ኢትዮጵያ ሠራዊት አባላት ቦታና ወቅት ሳይለዩ በመላ ሀገሪቱ ከሰሜን ከትግራይ ጐንደርና ጎጃም፣ ሸዋ፣ ወሎ፣ ባሌ፣ አርሲ ሐረርጌና አፋር በመበተን ኢትዮጵያዊ ግዴታቸውን ለመወጣት እየጣሩ መሆኑ ተገልጿል።
ከጦቢያ ኅዳር 4 ቀን 1990
የተ.መ.ድ.ን ውሳኔ እንድትቀበል ዓለም አቀፍ ጫና በኤርትራ ላይ እንዲደረግ ኢትዮጵያ ጥሪ አቀረበች
የኤርትራ መንግሥት ኢትዮጵያ ግዛት ውስጥ ያሰፈረውን ጦር በአስቸኳይ እንዲያስወጣ ዓለም አቀፍ ሕብረተሰብ ግፊት እንዲያደርግ ባለፈው ረብዕ ጥሪ ማቅረቧን የሬውተር የዜና ወኪል ገልጧል።
በዚህ ዕለት በተጨማሪ የኢትዮጵያ ጠቅላይ ምኒስትር መለስ ዜናዊ የኤርትራ መንግሥት ሁለቱ አገሮች የድንበር ግጭታቸውን በአስቸኳይ እንዲያቆሙ የሚጠይቀውን የተባበሩት መንግሥታት ውሳኔ ሙሉ በሙሉ እንዲቀበሉ ጥሪ አቅርበዋል።
አቶ መለስ ለሬውተር ሲገልጡ "የኤርትራን ባለሥልጣኖች የተባበሩት መንግሥታት የፀጥታው ምክር ቤትን ውሳኔ ሙሉ በሙሉ መቀበላቸውን አልገለጡም።"
ካሉ በኋላ የኤርትራ መሪዎችን ስልት ሲያብራሩም "የኤርትራ ባለስልጣኖች ሙሉ የድርጅቱን ውሳኔ ከመቀበል ይልቅ የወሰኑት ከውስጡ ደስ ያላቸውን እየመረጡ በማየት ቁልፍ የሆኑ ነጥቦችን እንዳሳዩ አውቀው ለማለፍ ጥረት እያደረጉ ነው" ብለዋል።
ኢትዮጵያ ለዓለም አቀፉ ማህበረሰብ ባቀረበችው ጥሪ በሸምጋዮች ቀርቦ በአፍሪካ አንድነት ድርጅትና በቀጣዩም በተባበሩት መንግሥታት ድርጅት የፀጥታ ምክር ቤት ተቀባይነት ባገኘው የሰላም እቅድ መሰረት የኤርትራ መንግሥት ጦሩን ከኢትዮጵያ ግዛት እንዲያስወጣ የዓለም አቀፉ ማህበረሰብ ጫና ማድረጉን የመቀጠል ኃላፊነት አለበት ሲል የኢትዮጵያ የውጪ ጉዳይ ምኒስትር መግለጫ ማሳሰቡን ሬውተር አመልክቷል።
ባለፈው ሰኔ 19 ቀን የተባበሩት መንግሥታት የፀጥታ ምክር ቤት በአፍሪካ አንድነት ድርጅት የመሪዎች ጉባኤ በሁለቱ አገሮች መካከል የተፈጠረው የድንበር ግጭት በሰላም እንዲፈታ ያቀረበውን ውሳኔ በከፍተኛ ድምፅ በመደገፍ ሁለቱም አገሮች በሃይል መጠቀማቸውን አስወግደው ለሰላም እቅዱ እንዲገዙ ውሳኔ ወጥቷል።
ቀደም ሲል የኤርትራው ፕሬዚዳንት ኢሳያስ ባለፈው ወር በአፍሪካ አንድነት ድርጅት የተላለፈውን ውሳኔ መሰረት ያደረገው የዩ.ኤስ አሜሪካን የሰላም እቅድ ነው በማለት ውሳኔውን አልቀበልም በማለት አሻፈረኝ ሲሉ በድጋሚ ይኸው ውሳኔ እንዳለ በፀጥታው ምክር ቤት ተደግፍ ሁለቱ አገሮች እንዲቀበሉት ውሳኔ ሲያስተላልፍ የኤርትራ መሪዎች ተቀብለነዋል ብለው ነበር።
የሰላም እቅዱ ኤርትራ ከግጭቱ በፊት ወደነበረችበት ቦታ ጦሯን አንስታ እንድትወስድ ሲጠይቅ በኢትዮጵያ ላይ ተመሳሳይ ግዴታ አልጣለም ነበር ሲል ዘገባው ገልጿል።
"ወደ ሠላሙ ሁኔታ የተቃረብን አይደለንም፣፡ ወደ ጦርነት እየተቃረብን ስለመሆኑ ጉዳዩ የሚለየው ኤርትራ ለተባበሩት መንግሥታት ውሳኔ የምትሰጠው ምላሸና ከያዘችው መሬት ለቃ የመሄዷ ሁኔታ ነው።" ሲሉ መለስ ለሬውተር ገልጠዋል።
ኤርትራ በፀጥታው ምክር ቤት የተላለፈውን ውሳኔ በሙሉ ተቀብላና አክብራ ከያዘችው የኢትዮጵያ መሬት ጦሯን እንድታስወጣ ዓለም አቀፉ ሕብረተሰብ ግፊት ያደርግ ዘንድ አንድ በሚኒስትሮች ደረጃ የተቋቋመ የልዑካን ቡድን የኢትዮጵያን አቋም ለመግለፅ ወደ አውሮፓ መላኩንም አቶ መለስ እንደገለጡት ሬውተር ዘግቧል።
በሌላ በኩል አቶ መለስ ኢትዮጵያ የኤርትራን መሬት አለመውረሯን አመልክተው ይልቁንም ሕውሓትና የእሳቸውም የኢህአዴግ መንግሥት ኤርትራን በማስገንጠላቸው ትችት ገጥሟቸው እንደነበር መጠቆማቸውን የሬውተር ዘገባ አመልክቷል።
በመጨረሻም አቶ መለስ የሠላም ተስፋው ቢጨልም ስላላቸው አማራጭ ሲገልጡ" ሁሉም የሠላም አማራጮች ውድቅ ቢሆኑ መሬታችንን ለማስመለስ ችሎታውም አቅሙም ይኖረናል።
ነገር ግን የምንመርጠው ሠላማዊ መፍትሔ ነው።
ወደብ አልባ እንደምንሆን እያወቅን የኤርትራን ነፃነት የተቀበልነው እኛው ነበርን።
አሁን ግን የፈጠራ ወሬ ማስተጋባት የያዙት የኤርትራ መሪዎች የሁነኛ ወዳጃቸውን እጅ ለምን እንደነከሱ ለሕዝባቸው ማስረዳት ስላቃታቸው ነው ሲሉ ማብራሪያቸውን ደምድመዋል ሲል ሬውተር አመልክቷል።
በኢትዮጵያና በኤርትራ መካከል የድንበር ግጭት ተፈጥሮ ውጥረቱ እየከረረ ከሄደበት ጊዜ ጀምሮ እስካሁን ድረስ ሁለቱም አገሮች ተኩስ አቁመው ችግራቸውን በሠላም እንዲፈቱ ከዩ.ኤስ አሜሪካና ሩዋንዳ መንግሥታት የመጀመሪያ ጥረት ጀምሮ እስከ ተ.መ.ድ ፀጥታው ምክር ቤት ድረስ በደረጃ የደረሰ 3 ሙከራዎች ቢደረጉም ሁሉም የሰላም ውሳኔዎች ኤርትራ ከያዘችው የኢትዮጵያ መሬት ለቃ እንድትወጣ የሚጠይቅ በመሆኑ ኤርትራ አልቀበለውም ብላለች።
ዲፕሎማቶች እንደገለጡት ሁለቱ አገሮች በአጭር ጊዜ ማስጠንቀቂያ ከሕዝብ እስከ 350,00 ሠራዊት ማሰለፍ እንደሚችሉ ማመልከታቸውን ይኸው የዜና ድርጅት ገልጧል።
ከፊያሜታ ሐምሌ 3 ቀን 1990
የኤርትራና የኢትዮጵያ የንግድ ልውውጥ በውጭ ምንዛሬ እንደሚሆን ተገለጸ
ኢትዮጵያና ኤርትራ አዲሱ ብራቸው ሥራ ላይ ከዋለ በኋላ በሁለቱ አገሮች መካከል የሚኖረው የንግድ ልውውጥ እንደማንኛውም የዓለም ሀገሮች ግብይቱ በውጭ ምንዛሬ የሚካሄድ መሆኑን በመርህ ደረጃ ስምምነት ላይ መደረሱን የብሔራዊ ባንክ ገዢ አስታወቁ።
መስከረም 7 ቀን 1990 ዓ.ም።
የወጣው አዲስ ዘመን ጋዜጣ የባንኩ ገዢ አቶ ዱባለ ጃሌ ለአብዮታዊ ዴሞክራሲ ጋዜጣ የሰጡትን መግለጫ ጠቅሶ እንደዘገበው ኢትዮጵያ አዲስ የብር ኖት ለማውጣት የተገደደችው በዋነኛነት ኤርትራ የራሷን ገንዘብ በማተሟ ሳይሆን ሕገ መንግሥቱን የማይፃረር የብር ኖት በማስፈለጉ ነው ማለታቸውን አስታውቋል።
ኤርትራ የራሷን ገንዘብ ባታሳትምም የኢትዮጵያ ብር መለወጡ አይቀርም ነበር የሚሉት የባንኩ ገዥ በአሁኑ ጊዜ በፎቶ ኮፒ እስከማባዛት የደረሰውን የማጭበርበር ሥራ ለመከላከል አዲስ ብር ማውጣትም አስፈላጊ እንደሆነ መግለጻቸውን ጋዜጣው ዘግቧል።
ከጦቢያ ጥቅምት 13 ቀን 1990
﻿ታምራት ላይኔ ሆስፒታል ገቡ
የሽግግር መንግሥቱ ጠ/ሚ/ር የነበሩት ታምራት ላይኔ በሥልጣን ላይ ያሉት የቀድሞ ጓደኞቻቸው ንስሃ እንዲገቡ ምክር ከለገሱ 3 ሳምንታት በኋላ ታመው ሆስፒታል ገቡ።
ታምራት ላይኔ «ዝምታ ለበጊቷም አልበጀም» በማለት በልጆጃቸው ላይ አደጋ ለማድረስ ተሞክሮ ነበር ሲሉ ለኢትዮጵያ ሕዝቦች ማሳወቃቸው ይታወሳል።
በእስር ላይ በነበሩበት ጊዜ በጥፊ እስከመመታት የደረሱት ታምራት ላይኔ (ገና ይህን ታሪክ በሂደት ይፋ ያደርጋሉ ተብሎ በጉጉት ይጠበቃል) ከቅርብ ጊዜ ወዲህ በጠቅላይ ፍ/ቤት መድረክ ላይ ከቀረበባቸው ክስ ራሳቸውን ለመከላከል የሚያደርጉት ጥረት ከፍተኛ የሕዝብ ድጋፍ አስገኝቶላቸዋል።
በተለይ በምኒልክ ጋዜጣ በኩል ለኢትዮጵያ ሕዝቦች ይፋ የሆነው አቤቱታቸው ታምራት ከሙህሮች ተርታ ለመሰለፍ የሚያበቃቸውን ንባብ በእስር ቤት ሆነው ማገባደዳቸውን እንዳስመሰከረላቸው ታዛቢዎች ይናገራሉ።
የአቶ ታምራት ባለቤትና ልጆች በአሁኑ ሰዓት ከሀገር ወጥተው የስደትን ኑሮ እየገፉ መሆናቸው ይታወቃል።
ታምራት ሥልጣን ላይ በነበሩበት ጊዜ ተቀናቃኞቻቸው ለባለቤታቸው የተቆረቆሩ በማስመሰል ሰፊ የስም ማጥፋት ዘመቻ አካሂደውባቸው እንደነበር ይታወሳል።
ሆኖም ባለቤታቸው ለአሉባልታዎቹ ባለመንበርከክ ከአቶ ታምራት ጋር በመወገን እንዳሳፈሯቸው ቅርበት ያላቸው ምንጮች ይናገራሉ።
ታምራት ላይኔ በምኒልክ ጋዜጣ ላይ በወጣው አቤቱታቸው እንዲህ ብለዋል «ለዚህ ያበቁኝን የቀድሞዎቹን ጓደኞቼን፣ እንደኔ ወህኒ ተወርውረው ከመማቀቅም በላይ ግፍና በደል እንዲፈፀምባቸው፣ እንደኔ ልጆች፣ ልጆቻቸው ግድያ እንዲደገስላቸው፣ እንደኔ ቤተሰቦች፣ ቤተሰባቸው እየተሰደደ የቀሩትም በገዛ ሀገራቸው እየተሰቃዩ እንዲኖሩ ፍፁም አልመኝላቸውም።
ለእኔ እንደሚመኙት እነሱ በችጋር ተቆልተው እንዲፈግሙም ጭራሽ አልመኝም።
ይህ ሁሉ የሰዎች ሰይጣናዊ ገፅታ፣ የእነሱን መሳይ የአውሬነት ባህርይ እንጂ ሰብዓዊ ባህርይ ከቶ አይደለም።
እኔ የምመኝላቸው ልብ እንዲያገኙ ብቻ ነው።
ለዚህች ሀገር የቆምንላት እኛ ብቻ ነን የሚለውን በግብዝነት የተሞላ ግትር አስተሳሰባቸውን አሽቀንጥረው፣ «ተሃድሶ» ብለው የጠሩትን የያእቆብ ጨዋታቸውን ረስተው፣ መላውን ሕዝብ በአንድነት ዓላማዎች ዙሪያ በማስተባበር፣ ለኢትዮጵያና ለሕዝቧ ደህንነትና ብልፅግና እንቆማለን የሚሉትን ምሁራንና ባለሙያዎች ሁሉ መጣፊያ ሳይጥፉባቸውና ክርስትና ስም ሳይሰጧቸው በማሰባሰብ ይቺን ሀገር ልትወጣ ከማትችልበት የውድቀት አፋፍ ለመመለስ የመጨረሻውን እል እንዲጠቀሙበት ነው።
ፀሐይቱ አዘቅዝቃለች እንጂ ገና አልጠለቀችም።
የአስተሳሰብ ለውጥና የሚከፈት ልብ ግን እየጠየቀች ነው።
1. የምፅአት ቀን ግም ያለች እንደሆን፣
የነፍስ ዛንዝራን፣ የህይወት ብረት መዝጊያ...... አድኖት አያድን፣
2. ሱባዔም አያግዝ፣ ሥጋወ ደሙ አይሆን፣
3. አሁን ነው ንስሃ፣ አሁን ነው መፀለይ...... ዛሬ ነው መመነን፣
አሉ አሉ መምህሩ የነፍስ ልጃቸውን ሲመክሩ ሲዘክሩ።»
ከሳተናው ጥር 20 ቀን 1994
የጂቡቲው ጉሌድ ሥልጣን ይለቃሉ ተብሎ ይጠበቃል
የጂቡቲ ምንጮች በሠጡት ዜና ለ22ዓመታት ጂቡቲን የመሩት የጂቡቲው ፕሬዜዳንት ሀሠን ጉሌድ አኘቲዶን በዚህ ሳምንት ከሥልጣን መውረዳቸውን እንደሚገልጡ ጠቁመዋል።
ፕሬዜዳንት ሐሠን ጉሌድ የሥልጣን ዘመናቸው እስከሚቀጥለው ግንቦት የሚቆይ ሲሆን እንደገና ለመመረጥ ምንም ሃሳብ እንደሌላቸውም ተመልክቷል።
ጉሌድ በራሳቸው ፈቃድ ከሥልጣን እንደሚወርዱ የገለጡት ምንጮች ከቅርብ ጊዜ ወዲህ የጤና መታወክ የደረሠባቸው መሆኑንም ገልጥዋል።
የጂቡቲ ሬዲዮ እንደገለጠው ገዢው የ "ጶፑላር ሮልልይ ፎር ጵሮግረስስ በዚህ ሳምንት መጨረሻ ላይ ስብሠባ በማድረግ ተወዳዳሪ እንደሚመረጥ ታውቋል።
ፓርቲው እስማኤል ኡመር ጉሌህን ሊመርጥ ይችላል የሚል ግምትም እንዳለ የጅቡቲ ምንጮች አመልክተዋል።
ጂቡቲ ከአንድ ሚሊዮን ህዝብ በታች ያላት ሲሆን ያለችበት እስትራቴጂክ ቦታ በቀይ ባህር ላይ ወሳኝነት ያለው ነው።
ጂቡቲ አሁንም ከፈረንሳይ ጋር በጣም የቀረበ ግንኙነት ያላት ሲሆን የፈረንሳይ ጦር በቋሚነት ይገኝባታል።
ከፊያሜታ ጥር 28 ቀን 1991
ቅንጅቱ አለቀለት?
በአፋር በኩል የሻዕቢያና የኢሓዴግ ወታደሮች ተዋጉ - የፕሬዚዳንቱ መኖሪያ በላውንቸር ተመታ
ኤርትራን ከኢትዮጵያ ለመገንጠልና ወያኔ ኢሃዴግን ወደ ሥልጣን ለማምጣት የብዙ ዓመታት የውጊያ ህብረት የነበራቸው የሻዓቢያና የኢሓዴግ ወታደሮች በአፋር ክልል በኩል ለሁለት ቀን ውጊያ ማካሄዳቸውን የጦቢያ ጋዜጣ የሰሜን ምሥራቅ ሪፖርተር አስታወቀ።
በኤርትራው ፕሬዚዳንት በአቶ ኢሳኢያስ አፈወርቂና በኢትዮጵያው ጠቅላይ ሚኒስትር በአቶ መለስ ዜናዊ የሥጋ ዝምድናና ልዩ ቃል ኪዳን ጭምር ከ20 ዓመት በላይ የቆየው የውጊያ ትብብር በትግራይ ሕዝብ ቅሬታ ጥያቄ ውስጥ መግባት ከጀመረ ሰንበትበት ያለ ቢሆንም ወደ ደም መፋሰስ ያመራው በአፋርና በኤርትራ ወሰን የሚገኝ የአንድ ወንዝ ተፋሰስ ለመቆጣጠር በተደረገ ሽሚያ ነው፡በዳሉል ወረዳ በስተሰሜን በኩል "በዳ " ከሚባለው ቦታ ወደ ኤርትራ ምድር የሚፈስ ወንዝ የሚገኝ ሲሆን በዚህ ወንዝ የኤርትራና የዳሉል ወረዳ ህዝብ አትክልትና ፍራፍሬ በማልማት የሚጠቀምበት ነው።
ሕወሓት በትግሉ ወቅትም ከደደቢት ግማሽ ጦሩን በማስፈር ከፍተኛ የአትክልት አዝመራ እያመረተ ሲጠቀም በሌላ በኩል ደግሞ ሻዕቢያም ይጠቀምበት የነበረ ሲሆን ከ1983 ወዲህ የኤርትራ በዳ፣ የአፋር በዳ በሚል ለሁለት ተከፍሎ ነበር።
ይህን "በዳ " የተባለውን የአትክልት ቦታ ሙሉ በሙሉ ማለትም "የአፋር በዳን " ና የኤርትራን በዳ በቁጥጥር ሥር ለማድረግ ኤርትራ/የሻዕቢያ/ ከ1983 -- 1989 ዓ.ም ድረስ ጦር አስፍሮ ቆይቷል።
በሐምሌ ወር መጀመሪያ ሣምንት ላይ የሻዕቢያ ጦር ድንበር አልፎ ዳሉል ወረዳ በመግባት የዳሉልን ወረዳ 5 የሥራ አስፈፃሚ ኮሚቴ አባላት አፍኖ በመውሰዱ የዞ 2 ም/ቤት ለአፋር ብሔራዊ ክልላዊ መንግሥት ም/ቤት ሪፖርት አቀረበ።
የክልሉ ፕሬዚዳንት አቶ እስማኤል አሊ ሴሮ በዞን 2 በዳሉል ወረዳ "በዳ " ከተባለው ቦታ የሚወለዱ ሲሆን ከታፈኑት የም/ቤት አባላት ሁለቱ የቅርብ ዘመዶቻቸው በመሆናቸው ቀድሞውንም በበዳ የሰፈረው የኤርትራ ጦር የአካባቢውን ህዝብ ያውክ እንደነበረ ጠቅሰው የኢትዮጵያ ፌዴራላዊ ዴሞክራሲያዊ መንግሥት በበዳ ጦር እንዲያሰፍር፣ የታሰሩትም የምክር ቤት አባላት እንዲፈቱ ሲወተውቱ ቆይተዋል።
ከሁለት ወራት እስራት በኋላ የተፈቱት የም/ቤት አባላት እጅግ ተጐሳቁለው የተመለሱ ሲሆን የአካባቢውን ህዝብ ቁጣ ለማብረድ ኢሃዴግ ጦሩን በዳሉል ወረዳ "በዳ " አፋር በተባለው ቦታ ላይ አስፍሮ መቆየቱ ታውቋል።
በአይሣኢታ ከተማ የኤርትራ ቆንስል የኢሃዴግ ጦር "ከበዳ " እንዲነሳ የአፋርን ብሔራዊ ክልላዊ መንግሥት የፌደራሉን መንግሥት ተማፅኖ ነበር።
አቶ እስማኤል አሊ ሴሮ እትብታቸው በተቀበረበት በዚህ ቦታ አድገው ፍየል ሲጠብቁ ሳለ ታህት በ1968 ዓ.ም ታህሣሥ ወር ላይ ከቤተሰቦቻቸው ነጥቀው ፓፓያና ትርንጐ፣ ሙዝና ብርቱካን እንደልብ የበሉበት ቦታ ስለሆነ በኤርትራ/ሻዕቢያ ጦር ቦታው በመደፈሩ፣ ወደፊትም ጥያቄ የሚያስነሳ መሆኑን በመረዳታቸው የኢሃዴግ ጦር መነሣት የለበትም በማለት አጥብቀው ተከራክረዋል።
ይህ በእንዲህ እንዳለ መስከረም 2 ቀን 1990 ዓ.ም የበዳ አፋሮች ከብቶቻቸውን ውሃ ሲያጠጡና አትክልታቸውን በመመልከት ላይ እንዳሉ ጥይት ከሻዓቢያ በኩል ይተኮሳል።
የበዳ አፋሮችም አጸፋውን ይመልሳሉ።
ጦርነቱ ባለመብረዱና የኢሃዴግ ጦር ከአፋሮች ጐን በመሰለፉ የሻዕቢያና የወያኔ ወታደሮች ምሽት ይገላግለዋል።
በሌላ ቀን ማለትም መስከረም 25 ቀን 1990 ሌላ ጦርነት ተከፍቶ በሁለቱም ወገን ወታደሮች ላይ የሞትና የመቁሰል አደጋ ደርሷል።
የትግራይ ብሔራዊ ክልላዊ መንግሥት ፕሬዚዳንት ገብሩ አሥራትና አንድ የሻዕቢያ ጦር አዛዥ ለጊዜው ጦርነቱን ያቁሙት እንጂ የሻዕቢያ ጦር "በዳ "ን ለመውሰድ እቅድ እስከአለው ድረስ ጦርነቱ ተጀመረ እንጂ አላለቀም።
የኢሃዴግ ጦርም የሻቢያን ጦር መመከት ሳይሆን ለማባረርም እቅድ እንዳለው የታመኑ ምንጮች የሚናገሩት ነው።
ለሕወሀት "በዳ " የጥንት የምርትና የቀለብ ቦታ "ስለሆነች አሣልፈው ለሻዕቢያ ይሰጣሉ ተብሎ አይታሰብም።
«እባብ ለእባብ ይተያል ካብ ለካብ» እንዲሉ የሁለቱ የትግል አጋሮች ወዳጅነት የበለጠ እየሻከረ የመምጣቱ ምልክት በዳ ሆናለች።
ከዚህ ሌላ በሐምሌ ወር ላይ የአፋር ብሔራዊ ክልላዊ መንግሥት 4 ሣምንት የወሰደ ኮንፈረንስ አዘጋጅቶ የኡጉጉሙ ከፊል ጦር ለኢሓዴግ እንደገባ ተደርጐ የኡጉጉሙም ምክትል ፀሐፊ መሃመድ ሙፍቲ የዚሁ ተባባሪ ናቸው ቢባልም ነገረ ሥራው የኢሃዴግ ሴራ እንጂ የኡጉጉሙ ምክትል ምክትል ፀሐፊ አለመክዳታቸው ታውቋል።
ግለሰቡ ጂቡቲ ለሥራ ተልከው ሣለ የጂቡቲ መንግሥት አሳልፎ ለኢሃዴግ መንግሥት ያስረከባቸውና በእስር ቤት የቆዩ ናቸው።
መሀመድ መፍቲ ለአንድ ዓመት አዲስ አበባ ካልታወቀ ቦታ ታስረው ከቆዩ በኋላ ያለፍላጐታቸው ኮንፈረንሱ ላይ እንዲገኙ ከተደረገ በኋላ መልሰው ወደ እስር ቤት ተልከዋል ነው የሚባለው።
የኡጉጉሙ ሠራዊትና የአፋር ሕዝብ ቁጣ ገደቡን ጥሶ የአፋር ሕዝብ በእርቅ የሚያምን (በሽማግሌ የሚስተዳደር ነው) በመሆኑ አቶ እስማኤል አሊ ሴሮ አቶ መሀመድን እንዲፈቱ እንዲያደርጉ ጠይቋል።
ሴሮ ደግሞ ወንብዶ እንዲፈታ አልጠይቅም ይላሉ።
ጥያቄው ተነስቶ እያለ ባለፈው መስከረም 30 ቀን 1990 በአፋር ብሔራዊ ክልላዊ መንግሥት ፕሬዚዳንት አቶ እስማኤል አሊ ሴሮ መኖሪያ ቤት ላይ በሁለት ላውንቸር ተጥሎ በዚሁ ላውንቸር የአቶ እስማኤል አሊ ንብረት ወድሟል።
እርሳቸው ግን ከረጅም ጊዜ ጀምሮ በሆለታ ኰርስ ላይ ስለሆኑ ከሞት ተርፈዋል።
አቶ አሊ የሚኖሩት በቅርቡ ከተጠናቀቁት 100 የቁጠባ ቤቶች በአንዱ ውስጥ ሲሆን ቤቶቹ በክልሉ ለተመደቡ ሞያተኞች ተከልክለው በአፋር የሕወሀት ተጠሪ ተክለ ብርሃን፣ የኤርትራ ቆንስል ተጠሪና ሌሎች የክልሉ ምክር ቤት ሥራ አስፈፃሚ ኮሚቴ አባላት ይኖሩባቸው ነበር።
ከጥቃቱ ወዲህ በተፈጠረው መደናገጥ ባለሥልጣናቱም ሆኑ ነዋሪዎች ቤቶቹን እየለቀቁ ናቸው።
በ1989 ም/ፕሬዚዳንቱን አቶ ዑስማን አኒሣን ለመግደል በተደረገው ሙከራ የምክትል ፕሬዚዳንቱ ወንድም የሞቱ ሲሆን ሁለቱም ፕሬዚዳንቶች በኡጉጉሙ ጥርስ ውስጥ ገብተዋል።
ባለፉት ሦስት ቀናት ደግሞ በዚሁ በአፋር ክልል አፋምቦ አካባቢ በኡጉጉሙና በኢሓዴግ መካከል ግጭት ተቀስቅሶ መሰንበቱንና ውጊያው ቀጥሎ ከአፋምቦ አሳኢታ በየቀኑ በርካታ የሄሊኮፕተር ምልልስ እንደሚታይ ለማወቅ ተችሏል።
ከጦቢያ ጥቅምት 6 ቀን 1990
አርሶ አደሩ ሦስት የተሻሻሉ የጤፍ ዝርያዎችን አገኙ
ናዝሬት(ኢዜአ)፦ ምሥራቅ ሸዋ ውስጥ በሶስት ወረዳ አንድ አርሶ አደር በጤፍ ሰብል ላይ ለ11 ዓመታት ባካሔዱት የዘር መረጣ የተሻለ ምርት የሚሰጡ ሶስት የጤፍ ዝርያዎች ማግኘታቸውን ገለጡ።
አርሶ አደሩ ያገኙአቸው የጤፍ ዝርያዎች በምርምር ከተገኙት ምርጥ ዘሮች እንደማያንሱ ባለሙያዎች አረጋገጡ።
በኤክስቴንሽን አገልግሎት የታቀፉ አርሶ አደሮችን እንቅስቃሴ ለመገምገም በተዘጋጀው ዓመታዊ የሰብል በዓል ላይ የጤፍ ዝርያዎቹን ያገኙት የወለንጪቲ ቀበሌ ነዋሪ አርሶ አደር አቶ ሲሳይ ተክለ ሥላሴ እንደገለጡት ዝርያዎቹ በአጭር ጊዜ የመድረስና ድርቅን የመቋቋም አቅም አላቸው።
ከ1979 ጀምሮ የተለያዩ የጤፍ ዘሮችን ሲመርጡ መቆየታቸውንና ዝርያዎቹን የማሰባሰብን ሥታ በ1982 ማጠናቀቃቸውን እኚሁ አርሶ አደር አመልክተዋል።
ለሁለት ዓመታት ባካሄዱት ሙከራ ሶስቱ የጤፍ ዝርያዎች በሄክታር ከ20 ኩንታል በላይ ምርት ማስገኘታቸውን አቶ ሲሳይ ገልጠው ያባዙትን ምርጥ ዘር ለሌሎች 10 አርሶ አደሮች ሰጥተው የተዘራው ጤፍም በጥሩ ሁኔታ ላይ እንደሚገኝ አስረድተዋል።
እነዚሁ የጤፍ ዝርያዎች ከአዋሽ መልከሳ የእርሻ ምርምር ማእከል ከተገኙት ሶስት የጤፍ ዝርያዎች ተመሳሳይ ምርት እንደሚሰጡ በሙከራ ማረጋገጣቸውን አርሶ አደሩ ገልጠዋል።
አቶ ሲሳይ በጥረታቸው ያገኙአቸውን ሶስት የጤፍ ዘሮች ፍፁም ኢያሱና ቅድስት በተባሉት ልጆቻቸው ስም መሰየማቸውንና ስያሜውም በምርምር ማእከሉ እውቅና አግኝቶ አርሶ አደሮች እየተጠቀሙበት መሆኑን አስታውቀዋል።
ከጤፍ ዝርያዎቹ መካከል ፍጹም የተሰኘውን በመኸር ወቅት በሶስት ነጥብ አምስት ሔክታር መሬት ላይ መዝራታቸውንና ይኸው ዘር በ30 ቀናት ውስጥ እንደሚያዘረዝር አስረድተዋል።
የጤፍ ዝርያዎቹ ከአለማያ ግብርና ዩኒቨርስቲ ለጉብኝት በመጡ ባለሙያዎች አድናቆት ማትረፋቸውን አቶ ሲሳይ ተናግረዋል።
ባለፉት ሶስት ዓመታት ደግሞ በኤክስቴንሽን አገልግሎት ታቅፈው ከባለሙያዎች በተደረገላቸው ድጋፍ ከፍተኛ ምርት አግኝተው ሁለት ጥማድ በሬ መግዛታቸውንና የቆርቆሮ ክዳን ቤት መሥራታቸውን አቶ ሲሳይ አመልክተዋል።
የዞኑ ግብርና መምሪያ ኃላፊ አቶ ጌታቸው በየነ በዚሁ የሰብል ግምገማ በዓል ላይ እንደገለጡት አርሶ አደሩ በግል ጥረታቸውን የጤፍ ዝርያዎቹን በማግኘት ከምርምር ማእከላት የማያንስ ውጤት ማስመዘገባቸውን አስታውቀዋል።
በአዋሽ መልካሳ የምርምር ማእከል የብሔራዊ ግብርና መካናይዜሽን ምርምር ዘርፍ አስተባባሪ አቶ መለሰ ተመስገን በበኩላቸው ከምርምር ማእከሉ በተደረገላቸው እገዛ አርሶ አደሩ ያገኙአቸው ሶስቱ የጤፍ ዝርያዎች በማሳ ላይ በጥሩ ሁኔታ ላይ እንደሚገኝ ገልጠዋል።
ከአዲስ ዘመን መስከረም 13 ቀን 1990
"የድራፍት ቡድኑ ፓትርያርኩን እያብጠለጠለ ነው"
አባ ጳውሎስና አባ ገሪማ ፍቅር እስከ መቃብር ብለዋል!
ከግንቦት 5 ቀን 1990 ጀምሮ ለተከታታይ ሰባት ቀናት በተኮሄደው የቅዱስ ሲኖዶስ ጠቅላላ ጉባኤ ከዋና ሥራ አስኪያጅነትና የቅ/ሲኖዶስ ጸሐፊነት ሥልጣናቸው እንዲወገዱ የተደረጉት አባ ገሪማ፣ ከፓትርያርኩ ጋር ባላቸው ፅኑዕ ፍቅር ወደ ሌላ ሥልጣን መንጠላጠላቸው ተገለፀ።
አባ ገሪማን ከልብ የሚወዷቸው አባ ጳውሎስ፣ ሲኖዶሱ አባ ገሪማን ቤተ-ክርስቲያንን በድለዋል፣ ሥራ አስኪጅነቱም ሆነ ሌላው ኃላፊነት አይገባዎትም ሲል ሥልጣኑን ቢነጥቅም፣ አባ ጳውሎስና አባ ገሪማ ግን "ፍቅር እስከ መቃብር" በማለት ጭራሹን ብቻቸውን ወደ አዲሱ ሕንፃ "ፓትርያርክ ፓላስ" በመግባት ቢሮአቸውን አንድ አካባቢ ማድረጋቸውን ከቤተ-ክህነት የደረሱን የዜና ምንጮች አስታውቀዋል።
አባ ጳውሎስ የሲኖዶሱን አባላት እንደሸኙና ስብሰባው እንደተጠናቀቀ ወዲያውኑ አባ ገሪማን ልዩ ፀሐፊና የውጭ ግንኙነት የበላይ ኃላፊ አድርገዋቸው እንደ ሾሟቸው የገለፁት ምንጮች፣ የሲኖዶሱ ጉባኤ ግን አባ ገሪማን ከሥልጣን ከማንሳት ሌላ ቦታ እንዳልሰጣቸውና ይህም ሊሆን የቻለበት ምክንያት የአባ ገሪማ ጉዳይ ከታገዱት ሠራተኞች የማይተናነስ፣ እንዲያውም የሚበዛባቸው መሆኑን በመገመት ሳይሆን እንደማይቀር ምንጮች አመልክተዋል።
አባ ገሪማ በዚህ ብቻ ሳይወሰኑ የአዲስ አበባ ሀገረ ስብከትን ገንዘብ ከሀገረ ስብከቱ ሥራ አስኪያጅ ጋር በመሆን እንዲያንቀሳቅሱ ሙሉ መብት መሰጣታቸውም ታውቋል።
የቤተ-ክህነት ሠራተኞች እንደሚሉት ግን፣ አባ ገሪማ የሀገረ ስብከቱን ገንዘብ እንዲያንቀሳቅሱ መሾም ምስጢሩ ባይገባንም፣ በጠቅላይ ቤተክህነት ዋና ሥራ አስኪያጅና በአዲስ አበባ ሐገረ ስብከት ሥራ አስኪያጅ የሚንቀሳቀስ የነበረው ለመጀመሪያ ጊዜ አዲስ አሠራር መፈጠሩ እንቆቅልሽ ነው ሲሉ ተችተዋል።
ከሲኖዶሱ ውሳኔ ውጭ እንደፈለጉ የሚያሽከረከሩት አባ ጳውሎስ፣ የሲኖዶሱን ውሳኔም ይሁን የዋና ሥራ አስኪያጁን ሥልጣን እንደ ኢምንት የሚቆጥሩ መሆናቸውን እነዚህ ሠራተኞች እየተናገሩ ነው።
አሁንም ቢሆን አዲስ ሕግ ተቀርፆ የፓትርያኩ የሥልጣን ገደብ እስካልተወሰነ፣ "ጉልቻ ቢቀያየር ወጥ አያጣፍጥም" አይነት የሥራ አስኪያጅ መቀያየር ብቻ የቤተ ክህነትን የውስጥ ችግር ሊያቀለው አይችልም ሲሉ ስማቸው እንዲገለጽ ያልፈለጉ ሠራተኞች የፓትርያርኩን የማን አለብኝነት አሠራር እየተቃወሙ ነው።
በሌላ በኩል በአሁኑ ሰዓት ከሥራና ደመወዝ ታግዶ የሚገኘው የድራፍት ቡድን ፓትርያርኩን እያብጠለጠለ ነው፣ ሲሉ ውስጠ አዋቂዎች ገልፀዋል።
የአዲስ አበባ አድባራትን ሲያርበደብድ የነበረው ይህ ቡድን፣ ፓትርያርኩን ለማስደሰት ሲያደርግ ከነበረው አቋም በመነሳት፣ እንዴት እኛ ስንታገድ ፓትርያርኩ ፈቃደኛ ይሆናሉ፣ በሚል የጥላቻና የተቃውሞ የስም ማጥፋት ዘመቻ መጀማመሩን ውስጥ አዋቂዎቹ ይናገራሉ።
የድራፍት ቡድኑ፣ እሳቸው (ፓትርያርኩ) ሳያውቁ የሰራነው ነገር የለም፣ የእሳቸውን ትዕዛዝ ስንፈፅም ነው የኖርነው፣ መከራ ሲመጣ ግን እኛን አጋፍጠው እሳቸው ከደሙ ንፁሕ ነኝ ለማለት ቢሞክሩ ጉድ እናፍረጠርጣለን፣ ወደሚል አቅጣጫ ሳይዘምቱ እንደማይቀሩ እየተነገረ ነው፣ የሰሞኑ አዲስ ዜናም ሆኖ ሰንብቷል።
ከአባ ጳውሎስና ከአባ ገሪማ አስተዳደር የከፋ ሥራ አልሰራሁም፣ የሚለው የድራፍት ቡድን ተቃውሞውን ወደ ፓትርያርኩ ሳያነጣጥር እንደማይቀር የብዙዎቹ ግምት ሆኗል።
ያም ሆነ ይህ በዓለም ነገሮች የተመሰረተው ማህበራቸው፣የገቢ ምንጮቸው ሲያከትም አባላቶቻቸው እየተፈረካከሱ መሆናቸው ውስጥ አዋቂዎቹ አስምረውበታል።
በኃጢአት የተሰበሰበው ገንዘባቸውም ከኃጢአት አገልግሎት ሌላ ቁምነገር ሳይሰራበት መባከኑ የእግዚአብሔር ሥራ ነውም ብለውታል።
ከፊያሜታ ሰኔ 17 ቀን 1990
የመነኮሳቱ ቅሌት ዳግም ተረጋገጠ!
የካቲት 9 እና 16 1990 በወጣው የፊያሜታ ጋዜጣ ስለ ሁለቱ መነኮሳት ከድሬዳዋ በምግባረ ብልሹነት መባረር ዙሪያ አንዳንድ ውስጥ አዋቂ ወገኖች የነገሩን እውነታነት ዳግም አረጋገጡ።
የተከሰተው ክፉ ድርጊት ያሳዘናቸውና በተመልካችነት በወቅቱ በቦታው የነበሩት ውስጥ አዋቂዎች እንደገለፁት ከሆነ ቀደም ሲል እንደተገለፀው ፈረስ መጋላ እየተባለ በሚጠራው ቦታ አካባቢ «አማረ ቡና ቤት» ታህሳስ 23 ቀን 1990 ዓ.ም ሲጠጡ ያመሹት አባ መልካሙ መኮንን እና አባ ገ/ሕይወት በቀለ ሲጠጡ ከነበሩበት ተነስተው ወደ መኝታ ክፍል በማምራት ከቡና ቤት ሰራተኞች ጋር ሲማግጡ ስምምነት ላይ ደርሰው መነኮሳቱ በከፍተኛ የስካር መንፈስ ውስጥ በመሆናቸው ወደ አልቤርጐ ከገቡ በኋላ ሴተኛ አዳሪዎቹ በጠየቁት ከፍተኛ ገንዘብ ምክንያት አለመግባባት ተፈጥሮ ሲጓተቱ ተጋልጠዋል ሲሉ የአካባቢው ምንጮች ይገልፃሉ።
የቅ/ሚካኤል ቤተ ክርስቲያን አስተዳዳሪ እና የቅ/ማርያም አስተዳዳሪ ሁለቱ መነኮሳት በዚሁ ቡና ቤት ለብዙ ቀናት እንደሚመላለሱና ልምድን እንደነበራቸው የሚገልፀው ዘገባ እንደሚጠቁመው በዕለቱ በመነኩሴዎችናበሴቶች መካከል በተፈጠረው ረብሻ ገላጋይ የሆነው የቡና ቤት ጠጭና በጩኸቱ የተሰበሰበው የአካባቢው ሕዝብ ነው ከፊሉ ገላጋይ ከፍሉ ግን አዋረዱን በመላት እስከ መደባደብ የደረሰም አለ ህዝቡ እየተበራከተ ጫጫታው ሲበዛ ቆባቸውንና መስቀላቸውን እስከ መቀማት እንደደረሱ ያስረዳል።
በተፈጠረው ችግር ሳቢያ መቅደስ ውስጥ እንዳይገቡ መምህር ተድላ አቶ አሰፋ አቶ ፍስሃና ሌሎችም በመሆን ሃሳብ አቅርበው እንደነበር በመጨረሻ ግን ሁለቱም ወደ አዲስ አበባ መምጣታቸውን ነው ዘገባው የገለፀው።
በሌላው ወገን ደግሞ «ከሆቴል ቤት ተገኝተው ባልታወቁ ወሮበሎች ሊደፈሩ የተቃጣባቸው...» እንደሆነተገልጿል።
ታዛቢዎቹ ግን የሃይማኖት መሪዎች እንደመሆናቸው መጠን ምን ሲሉ በሌሊት ሆቴል ውስጥ ተገኙ? ለምንስ በጊዜ ወደቤታቸው አይመለሱም የሚል ነው።
አባ መልካሙ ደግሞ ያዋረደኝና አደፋፍሮ የወሰደኝ አባ ገ/ሕይወት ነው እያሉ እንደሚያማርሩ ቀራቢዎቻቸው ይናገራሉ።
ስለ ሁለቱ መነኮሳት የሥነ ምግባር ጉድለትና በ23-4-90 ተፈፀመ በማለት የደረሰን ዝርዝር ሁኔታ ለቤተ ክርስቲያን ክብር ስንል ሙሉ በሙሉ ከማውጣት ተቆጥበናል።
ከፊያሜታ መጋቢት 23 ቀን 1990
ርዕሰ አንቀጽ፦
ከልብ ማመንን ይጠይቃል፣
በኢትዮጵያ የነፃ ፕሬስ ሕልውና በሕግ ከተረጋገጠ አምስት ዓመት ሞላው።
አዋጅ 34/85 ግልጽ ካለመሆኑና ታዳጊ በሆነው ነፃ ፕሬስ ላይ ከሚጥለው ቅጣት አንፃር ብዙ መባል ያለበት ቢሆንም በሳንሱር ላይ ክልከላን በማወጅና የዴሞክራሲ ዋልታና ምሰሶ የሆነውን የመናገርና የመጻፍ መብትን በሕግ በማረጋገጥ የራሱ ድርሻ አለው።
በጐኑ የነፃው ፕሬስ ውጤቶች የፕሬስ አዋጁ ከመውጣቱ በፊትም ሆነ በኋላ የሕዝቡን የማወቅ መብት በማስከበር በኩል አይከፍሉ መስዋዕትነት እየከፈሉ በአገራችን ታሪክ ውስጥ አንድ ጉልህ ምዕራፍ የሚይዝ አስተዋጾ አድርገዋል።
የመናገርና የመጻፍ ነፃነት በድጋሚ ተረጋግጧል።
በአገሪቱ ታሪክ ለመጀመሪያ ጊዜ ግን እጅግ በርካታ ጋዜጦችና መጽሔቶች በቅለው የሕዝብን አመለካከት አበልጽገዋል።
የጋዜጦችና የመጽሔቶች መኖር በራሱ የመጨረሻ ግብ አይደለም።
የፕሬስ ነፃነት የሚባለው የፕሬስ ውጤቶቹ በአካል መኖር አይደለም።
የፕሬስ ውጤቶች መንግሥት ግልጽና ሕጋዊ በሆነ ሁኔታ እንዲሠራ ለሕዝብ መድረስ ያለበትን ዜና ሁሉ ማተምና ሕዝብን ማሳወቅ ይኖርባቸዋል።
የነፃ ፕሬስ ሥራን መሥራት ማለት ያለምንም የመንግሥት ጣልቃ ገብነት ጋዜጠኛው በኃላፊነት ስሜት ዜናን ለሕዝብ ማድረስ፣ ጐጂ የሆኑ መንግሥታዊ አዝማሚያዎችን በመተቸት እንዲስተካከሉ ማገዝ ነው።
የኢትዮጵያ ነፃ ፕሬስ ይህን ማድረግ በሚችልበት ደረጃ ላይ ነው?
አይደለም።
ይህን ማድረግ ያልቻለበት ከራሱ ከነፃው ፕሬስና ይልቁንም «ነፃነቱ የተገኘው በእኔ ትግል ነው» ከሚለው የኢሓዴግ መንግሥት ይመነጫል።
በነፃው ፕሬስ ጐራ የልምድ ማነስ ሊኖር ይችላል።
በዚህም የተነሳ ከጋዜጠኝነት ሥነ - ምግባር ውጪ አንዳንድ ችግሮች ሲከሰቱ አይታዩም አይባልም።
ይህ ቅን ስህተት ግን «ነፃው ፕሬስ የተቃዋሚ ወገኖች ልሳን ነው።
ነፃው ፕሬስ የተሸናፊ ወገኖች መሰባሰቢያ ነው።
» የሚል ምክንያት እየተደረደረ የፕሮፓጋንዳ ሰይፍ የሚያስመዝዝ አልነበረም።
ከማስተማርና ከማረም በፊት የነፃውን ፕሬስ ጋዜጠኞች እያነቁና እያሳደዱ በማሰር የሚፈታ ችግር አይደለም።
በመሠረቱም በፕሬስ ወንጀል ጋዜጠኛ ለምርመራ እየተባለ የሚታሰርበት ምክንያት የለም፤ እሥራት ካልተፈረደበት በቀር።
ዛሬ በአገራችን በነፃው ፕሬስ ላይ ያሉትን ችግሮች ስናጤን በሥልጣን ላይ ያለው መንግሥት በአገራችን ለዲሞክራሲው መፋፋትና ለነፃው ፕሬስ መጠናከር ከልብ የሚመነጭ ዕምነት ያለው መሆኑን አናይም።
በአዲስ አበባና በጥቂት የአገሪቱ ከተሞች የሚታዩት የነፃ ፕሬስ ውጤቶች ለዴሞክራሲው ማሳያ ብቻ እንዲያገለግሉ ታስበው ከሆነ በዲሞክራሲው ላይ ታላቅ ደባ እየተፈፀመ ነው።
የሕዝብ መንግሥት፣ ለሕዝብ ጥያቄ ጆሮ የሚሰጥ መንግሥት፣ በሕግና በግልጽ የሚሠራ መንግሥት ሕዝቡ ይፈልጋል።
ይህን የመሰለውን መንግሥት ለማምጣት ደግሞ ሕዝቡ በነፃ ሀሳቡን በመግለጽ፣ በነፃ ፈቃዱ ድምጹን ከመስጠት የበለጠ መሣሪያ የለውም።
ለዚህ ደግሞ አይነተኛ መድረኩ ነፃ ፕሬስ ነው።
ነፃ ፕሬስን የማጥላላት ዘመቻ የከፈቱ ያለሕዝብ ፈቃድ በሕዝብ ትከሻ ላይ ተኮፍሰው ለመኖር የሚሹ ብቻ ናቸው።
በወቅቱ ገዥዎች ዘንድ እውነተኛ ነፃ ፕሬስ እንዲጐለብት ፍላጐት የለም የምንለው ያለምክንያት አይደለም።
በአንድ ወገን ገዥው ፓርቲና የሚቆጣጠረው መንግሥታዊ መዋቅር የራሱን የፕሮፓጋንዳ አውታሮች እያጠናከረ በአነስተኛ የፋይናንስ አቅምና የሰው ኃይል በሚንቀሳቀሱ የነፃ ፕሬስ ውጤቶች ላይ የፕሮፓዳ ዘመቻ ከፍቷል።
ከፕሬስ ሕጉና ከሌሎቹ የአገሪቱ ሕጐች አንፃር የፕሬስ ወንጀል የሰሩ ጋዜጠኞች መከሰስና አጥፊ ሆነው ከተገኙ ሊቀጡ ሲችሉ እየተሰበሰቡ በምርመራ ክፍሎች እስር ቤት ይታጐራሉ።
ሰሞኑን የኢሓዴግ ልሳን በሆነው «በአብዮታዊ ዴሞክራሲ» በነፃው ፕሬስ ላይ የተከፈተው ዘመቻና በኢትዮጵ፣ በወንጭፍ፣ በኡርጂና በሌሎችም ጋዜጦች አዘጋጆች ላይ የተከፈተው ዘመቻ በመንግሥት በኩል ስለነፃው ፕሬስ ያለውን በጐ ያልሆነ አስተያየት በገሃድ የሚያሳይ ነው።
ጋዜጣና መጽሔቶች ሕትመቶቻቸውን በሬዲዮና በቴሌቪዥን እንዳያስተዋውቁ የተጣለው ገደብ፣ በየጊዜው በነፃ ፕሬስ አዘጋጆች ላይ የሚጣለው የእሥራትና የገንዘብ ቅጣት የበጐ አስተያየት ነፀብራቅ አይደለም።
ከሕዝብ የሚደርሱን እጅግ በርካታ ደብዳቤዎች እንደሚጠቁሙት ለአንድ የመንግሥት ሠራተኛ የነፃ ፕሬስ ውጤቶችን ማንበብ እንደተቃዋሚ የሚያስቆጥርና የሚያስገመግም ሆኗል።
በተለይ በትግራይና በአማራው ክልል ውጤቶቹ የሚነበቡት በድብቅ ነው።
ሕዝቡ ከዴሞክራሲያዊ ሂደቱ ተገልሏል ማለት ነው።
አምስት ዓመት ዕድሜ ያስቆጠረው የፕሬስ ሕግ ራሱ እንደገና ከሕገ መንግሥቱ ድንጋጌዎች አንፃር መታየት ያለበት ነው።
የኢፌዴሪ ሕገ - መንግሥት፣ አንቀጽ 29 የአመለካከትና ሀሳብን በነፃ የመግለጽ መብቶች «ገደብ ሊጣልባቸው የሚችለው የሀሳብና መረጃ የማግኘት ነፃነት በአስተሳሰባዊ ይዘቱና ሊያስከትል በሚችለው አስተሳሰባዊ ውጤት ሊገታ አይገባውም በሚል መርህ ላይ ተመስረተው በሚወጡ ሕጎች ብቻ ይሆናል» የሚል ሃይለ ቃል አለው።
የፕሬስ ሕጉ ከዚህ መርህ አንፃር አልተስተካከለም።
«የሕዝብን ሀሳብ ሊያናውጥ የሚችል» እየተባለ አሁንም በጋዜጦች ላይ ክስ ይመሠረታል።
ሕገ - መንግሥቱ መረጃ የማግኘት መብትን አውቋል።
ነፃው ፕሬስ ግን የመንግሥት መረጃ ተከልክሏል።
ነፃ ፕሬስ ቢጠናከር ተጠቃሚው ሕዝብ ብቻ አይደለም።
ፕሬስ መንግሥት ራሱን የሚያይበትና ራሱን የሚያርምበት አይነተኛ ዘዴ ነው።
ራሱን የማያይና የማያርም መንግሥት ደግሞ ዞሮ ዞሮ ወደ ውድቀት ያመራል።
ስለዚህ በዚህ በፕሬስ አዋጅ አምስተኛ ዓመት ሰሞን መንግሥትም በነፃው ፕሬስ ላይ ያለውን ዕይታ ገምግሞ እርምት ቢያደርግ የመጀመሪያው ተጠቃሚ ራሱ ይሆናል።
ከነፃው ፕሬስና ከዴሞክራሲ ኃይሎች ጋር ፍጥጫ የትም የሚያደርስ አይደለም።
በመሆኑም በዚህ አጋጣሚ የጠቋቆምናቸው ችግሮችም በአግባቡ ሊታዩ ይገባል።
ይህ ሲሆን ነው ዴሞክራሲና ነፃ ፕሬስ የወቅቱ የሥልጣን ባለቤቶች የልብ እምነቶች ናቸው ማለት የምንችለው።
ከጦቢያ ጥቅምት 13 ቀን 1990
የፊያሜታ መልዕክት
በአገሪቱ ላይ የነገሠውን የወባ ወረርሽኝ ለመቆጣጠር ወሳኙ የራሱን ድርጅት መፍጠር ነው
ከቅርብ ጊዜ ወዲህ የኢትዮጵያ ምድር ደጋማ አካባቢዎቸ ሳይቀሩ የወባ በሽታ መናሕሪያ መሆናቸውና በየቦታው ከፍተኛ ቁጥር ያለው ህዝብ ለህልፈት መዳረጉ በጣም የሚያሳዝን ከመሆኑም በላይ በታሪክም ወደፊት የሚያስጠይቅ ይሆናል።
በኢትዮጵያ የተወሠኑ ወይናደጋና ቆላማ ክፍሎች የወባ ወረርሽኝ በተወሠኑ ወቅቶች እንደሚከሠቱ በጥናት በተደገፈ እቅድ ራሱን የቻለ የወባ ማጥፊያ ድርጅት በአገር ደረጃ ተቋቁሞ በየቦታው ቅርንጫፎች የነበሩት ሲሆን በየቦታው የወባ መፈልፍያዎችን በአውሮኘላን ጭምር የወባ ማጥፊያ መጽሐኒቶችን በመርጨት በበሽታው የተለከፉትን በማስተማር የልተያዙት በማስተማር ከፍተኛ ሚና ይጫወት ስለነበር በዚያን ወቅት ወባ የኢትዮጵያን ህዝብ ሥራ ያስፈታ አደገኛ ጠላት የሆነበት ወቅት አይታወቅም።
የኢህአዴግ መንግሥት እንደገባ ይህን ድርጅት በመዋቅር ማስተካከያ ሠበብ አፍርሶ እንደትንሽ የድርጅት ሥራ ለማየት በየክልሉ ሥር በማድረጉና ባለሙያዎቹም በመበታተናቸው ይህ የሚያየው አስከፊ ችግር ተከስቷል።
አስተዋይ ልቦና ታክሎበትም አፋጣኝ እርምጃ ካል ተወሠደበት እልቂቱም ችግሩም የሚቀጥል ነው።
ህዝብ በጐጃም በሠሜን ሸዋና በምስራቅ ሸዋ በወባ ስቃዩን ማየት የጀመረበት ጊዜ ሩቅ ሲሆን ለዚህ መፍትሄ እንደመፈለግ ተጠያቂው ማነው የሚለው መወነጃጀል ለህዝቡ ችግር ፈጥኖ የሚደርስ ምላሽ አይሆንም።
የጤና ጥበቃ ምኒስትሩ ከቦታቸው መነሳት ወይም በሌሎቸ ላይ እርምጃ መወሠድ ሁሉ መፍትሄ አይሆንም።
የወባ ወረርሽኝ ልክ እንደአምበጣ ወረርሽኝ ሁሉ በአገርና በአህጉር አቀፍ በቅንጅት የሚዘመትበት እንጂ ለክልል የሚተው የክልል ሥራ አይደለም።
ስለዚህ ስህተቱ ታርሞ አንድ የወባ መቆጣጠሪያና ማጥፊያ ድርጅት የሚል ተቋም ተመስርቶ አስቸኳይ የሆነውን የመከላከሉንና የማጥፋቱን ሥራ እንዲጀምር እንዲደረግ እናሳስባለን።
ከፊያሜታ የካቲት 12 ቀን 1991
የጦር መሳሪያ ማዕቀቡ መነሳቱን ኢትዮጵያ ተቀበለች
የተባበሩት መንግሥታት የፀጥታው ም/ቤት በኢትዮጵያና በኤርትራ ላይ ጥሎት የነበረው የጦር መሳሪያ ማዕቀብ እንደማይቀጥል ከትናንት በስቲያ የደረሰበትን ውሳኔ ኢትዮጵያ መቀበሏን የውጭ ጉዳይ ሚኒስቴር አስታወቀ።
ውጭ ጉዳይ ሚኒስቴር ትናንት ባወጣው መግለጫ የፀጥታው ም/ቤት በሁሉ አገሮች ላይ ግንቦት ዘጠኝ ቀን 1992 ዓ.ም የጣለው የጦር መሳሪያ ማዕቀብ እንደማይቀጥል መግለጹ ማዕቀቡ መነሳቱን ያመለክታል ብሏል።
የፀጥታው ም/ቤት ላለፈው አንድ ዓመት ጥሎት የቆየው የጦር መሳሪያ ማዕቀብ ኢትዮጵያ ተወራሪ ሆና እያለች ከወራሪ እኩል የማዕቀቡ ሰለባ መሆኗ የተፈጸመባትን ኢ-ፍትሐዊ አድራጎት የሚያስታውሳት መሆኑን መግለጫው ገልጿል።
ከፀጥታው ም/ቤት ከትናንት በስቲያ የወጣው መግለጫ በአፍሪካ ቀን መረጋጋትን ለማምጣት ሁለቱም አገሮች ከጦር መስሪያ ግዢና ከሌሎች ወታደራዊ እንቅስቃሴዎች ወደኢኮኖሚ ልማትና እርቅ እንዲያመሩ የሚያሳስብ መሆኑን መግለጫው ጠቅሶ ይሁን እንጂ ኢትዮጵያ ከመጀመሪያውያኑ ከኤርትራ ወረራ ሲሰነዘርባት የዓለም አቀፉ ህብረተሰብ ከጎኗ ቆሞ ወረራውን በማውገዝ ይኸው ይፈጸማል የሚል እምነት እንደነበራት አስረድቷል።
ኢትዮጵያ ወረራው ከተፈጸመባት ማግስት ጀምሮ በሰላማዊ መንገድ ለመቀልበስ ያደረገችው ጥረት ወራሪዋን ወራሪ ለማለት ባለመቻልና ዓለም አቀፍ ህግን ተግባራዊ ባለማድረግ ሳቢያ ጥረቷ ሁሉ መና መቅረቱን መግለጫው አመልክቷል።
ይሁንና ካለፈው ልምድ የተገኘው ትምህርት ወራሪ በምንም ዓይነት መልኩ መበረታታት እንደሌለበት ያስገነዝባል ያለው መግለጫው ይህ ሲሆን ብቻ ለኢኮኖሚ ልማታቸው ቅድሚያ የሰጡ አገሮች ካለምንም እንቅፋት ዓላማቸው ሊሳካ እንደሚችል አስታውቋል።
ይህ ሲሆን ብቻ በክፍለ አህጉሩ ዘላቂ ሰላምና መረጋጋት እንደሚሰምር መግለጫው አስገንዝቧል።
ከአዲስ ዘመን ግንቦት 9 ቀን 1993
የኢትዮጵያና የኤርትራ ብር በእኩል ቀን እንደሚለወጡ ተገለፀ!!
ኤርትራ የኢትዮጵያ ብር «በናቅፋ» እንደሚቀየር ይፋ ካደረገች በርካታ ወራት የተቆጠሩ ቢሆንም እስካሁን የብር ቅያሪውን ተግባራዊ ሳታደርግ ቆይታለች።
በአስመራ የፊያሜታ ተባባሪ ሪፖርተር አንዳንድ ምንጮችን ጠቅሶ እንደገለፀው ከሆነ የሁለቱም ገንዘብ እኩል ቀን እንደሚለወጡ ገልጿል።
የኤርትራው ባንክ ገዢ ተክኤ በየነን ዋቤ አድርጐ የገለፀው ዘገባ እንደሚያመለክተው የኤርትራ ገንዘብ ሳይቀየር ብዙ የቆየው ኢትዮጵያ በጉዳዩ ላይ ለመተባበር ፍላጐት ሳያሳይ በመቆየቷ ነው ተብሏል።
አሁን በቅርቡ ከስምምነት ላይ እንደደረሱበት ከሆነ ግን ሁለቱም ወገኖች የቀድሞውን ብር በአዲሱ ገንዘብ እንደሚቀይሩ ለማወቅ ተችሏል።
በኤርትራ በኩል ሁለቱም ብሮች እኩል ዋጋ እንዲኖራቸው ሃሳብ የቀረበ ቢሆንም ኢትዮጵያ ግን ታላላቅ ንግዶችን በተመለከተ በዶላር ብቻ መገበያየት እንዳለባቸው ሃሳብ ቀርቧል።
በዚህ ሃሳብ ያልተስማማቸው ኤርትራ የኢትዮጵያ ብር መለወጥ በተለይም ንግድን በተመለከተ ከናቅፋ ይልቅ ዶላር ጥቅም ላይ እንዲውል መታሰቡ የኤርትራን ባለስልጣናት ስጋት ላይ ጥሏቸዋል።
ናቅፋ ወደፊት ሊኖረው የሚችለው አቅም ከኢትዮጵያ ብር ጋር ሲነፃፀር አነስተኛ ዋጋ ይኖረዋል የሚለው አስተያየት ደግሞ ከበርካታ አቅጣጫዎች እየተሰነዘረ ነው።
የኤርትራ ባንክ ገዢ አቶ ተክኤ በየነ በበኩላቸው በየዓመቱ መጨረሻ የኤርትራ ናቅፋ አቅም እንደሚገመገም ሃሳብ እንደሚሰጥበትና አስፈላጊው እርምጃ እንደሚወሰድ ገልፀዋል።
ይህ ማለት ደግሞ ወደፊት የናቅፋ አቅም ከተዳከመ እንደገና በኢትዮጵያ ብር የመጠቀም ህልም አላቸው የሚሉ ታዛቢዎች አሉ።
ከዚሁ ጋር ተያይዞ እንደተገለፀው በወደፊቱ የኤርትራና የኢትዮጵያ የንግድ ግንኙነት ኢትዮጵያ ከኤርትራ የምታስመጣው ወይም የምትገዛው ነገር ብዙም ስለማይኖር አሁንም የናቅፋን አቅም የሚፈታተን ሁኔታ ይፈጠራል ተብሏል።
በአንፃሩ ናቅፋ ወደ ኢትዮጵያ መጥቶ የሚኖረው ተፅዕኖ ከግምት የማይገባና በአሁኑ ወቅት በሱማሌና በጅቡቲ ከሚገኙት ገንዘቦችም ሊያንስ እንደሚችል የዘርፉ ሙያተኞች ይገልፃሉ።
ይህ በዚህ እንዳለ ሁለቱም ወገኖች የቀድሞውን ገንዘብ በእኩል ቀን ለመቀየር ተደጋጋሚ ስብሰባዎች ሲያደርጉ ቆይተዋል።
ውስጥ አዋቂ ምንጮች ጨምረው እንደሚገልፁት የገንዘብ ለውጡ በአንደኛው ቅዳሜ ቀን ሊሆን እንደሚችል ይገልፃሉ።
ከፊያሜታ ጥቅምት 19 ቀን 1990
በታችኛው ጁባ የሶማሊያዎች ውጊያ አንድ መንደር ወደመ
በደቡብ ሶማሊያ በተቀናቃኝ የሶማሊያ አንጃዎች መካከል ከባድ ውጊያ ተካሂዶ ከፍተኛ ጉዱት መድረሱን የቢቢሲ ሬዲዮ ዘገበ።
በዚህ የተቀናቃኝ አንጃዎች ተከታታይ ውጊያ በታችኛው የጁባ አካባቢ ሆሲንጆ የተባለች መንደር ሙሉ በሙሉ የወደመ መሆኑን የቢቢሲ ዘገባ አመልክቷል።
የተረፈው አንድ የመንደሩ መስጊድ ብቻ እንደሆነም ተጠቅሷል።
በዚህ ውጊያ ቁጥራቸው ወደ 50 የሚሆኑ ሰዎች የተገደሉ ሲሆን ውጊያው የተካሄደው በኦጋዴንና በሺክሃል ጐሳዎች መካከል በግዛት ይገባኛል ጥያቄ መሆኑ ተመልክቷል።
በሌላ በኩል በሁሴን አይዲድና በተቃዋሚ አንጃ ሚሊሽያዎች መካከል በመካሄድ ላይ ያለው ውጊያ እየከበደ መሄዱንም የቢቢሲ ዜና አስታውቋል።
ውጊያው በከባድ መሳሪያ የተደገፈ ነበር ሲል የቢቢሲ ዘገባ ጠቅሶ በኮሬዎሌ በአይዲድና በተቃዋሚ አንጃ በዲግል መካከል በተደረገው ከባድ ፍልሚያ የአይዲድ ሃይል ከባድ ጉዱት ስለደረሰበት መሸሽ የተገደደ መሆኑንና የዲግል ሃይሎች የከሪዮሌን ከተማ መቆጣጠራቸው ተዘግቧል።
የዲግል ሃይል በዚህ ውጊያ ከረሃን ወይን ተቃዋሚ ሃይል ድጋፍ የተደረገለትና በውጊያውም ከ100 በላይ አውቶማቲክ ጠመንጃዎችን እንደማረከ ታውቋል።
ከፊያሜታ መስከረም 4 ቀን 1992
ሱዳን በአባይ ወሃ አጠቃቀም የቀደምትነት መብት ያላቸው ግብፅና ሱዳን ብቻ ናቸው ማለቷ ተገለጠ
የሱዳን የመስኖና የውሃ ምንጮች ምኒስትር ሽሪፍ አል ቱሃሚ ባለፈው ሰኞ ለሬውተር በሰጡት ቃል ሱዳንና ግብፅ ለ700 ዓመታት ስልጣኔያቸውንና እርሻቸውን በአባይ ላይ የመሰረቱ በመሆናቸው በአባይ ውሃ አጠቃቀም ረገድ የቀደምትነት መብት እንዳላቸው ገልጠዋል።
ባለፈው ሰኞ ከሬውተር ጋር ስለዚሁ ጉዳይ የተነጋገሩት እኚሁ ምኒስትር የአባይን ውሃ በመጠቀም የሃይድሮ ኤሌክትሪክ ግድቦችን ለመገንባት አገራቸው ማቀዷንና ለግንባታውም የውጪ የግል ኩባንያዎችን የጋበዘች መሆኗንና ከግንባታው በኋላም የሚገኘው የሃይል ምርጥ በገበያ ዋጋ እንደሚቸበቸብም ጠቁመዋል።
ሬውተር ስለኢትዮጵያ አንስቶ ኢትዮጵያም በአባይ ውሃዎች ላይ የበለጠ የተስተካከለ ድርሻ እንዲኖር የምትፈልግ ስለመሆኗ ጠይቀምቸው በሰጡት መልስ ኢትዮጵያ ጥያቄዋን ለውይይት ማቅረብ ይኖርበታል ከማለታቸውም ሌላ ያለውን የአጠቃቀም ሁኔታ የማይፃረር ከሆነ ትብብር የሚያደርጉበትን መንገድ ለመፈለግ ሊተባበሯት ይችላሉ።
በማለት ኢትዮጵያን መብት እንደሌላት አድርገው ለማቅረብ ሞክረዋል።
ጡሃሚ ኢትዮጵያ የበለጠ ውሃ ለመቀጠም የራሷን እርምጃ ብትወስድስ ተብለው ለተጠየቁት ጥያቄ የሰጡት መለስ ኢትዮጵያ ይህን ታደርጋለች ብዬ አላስብም።
ምን እንደሚያስከትል ያውቁታል።
በጣምም አደገኛ ነው በማለት መልስ ሰጥተዋል።
የጥቁር አባይ መመንጫ የሆነችው ኢትዮጵያ ስለውሃ ክፍፍል ግብፅና ሱዳን እ.ኤ.አ በ1959 ዓ.ም ስላደረጉት ስምምነት የምታውቀው ነገር የለም።
ይህ ስምምነት 55.8 ቢሊየን ኪውቢክ ሜትር ውሃ ለግብፅ 18.5 ቢሊየን ኪውቢክ ሜትር ውሃ ለሱዳን መድቧል።
ከፊያሜታ ዓውደ ሰንበት ጳጉሜ 1 ቀን 1990
ከፊያሜታ ጳጉሜን 1 ቀን 1990
የፊያሜታ ጋዜጣ ስራ መቀጠል የፕሬሱን ጥረት ያጠናክረዋል
ኰ/ል ካሳሁን ትርፌ- የፊያሜታ ጋዜጣ ኤዲቶሪያል ቦርድ አባል
የፕሬስ ውጤቶች የሆኑት መፅሔቶችና ጋዜጦች ህዝብን በማስተማርና በዲሞክራሲው ዓለም ያለውን ነፃነቶች በማወቅ ለመብቶች እንዲከራከር በማድረግ ረገድ ከፍተኛ አስተዋጽ እንዱለው ለማንም የሚሰወር አይደለም።
ሆኖም በተለያዩ ምክንያቶች በአሁኑ ጊዜ በርካታ ጋዜጦች ስራቸውን በማቆማቸው ያበረክቱ የነበሩት ከፍተኛ አስተዋፅኦ በአሁኑ ጊዜ ተቋርጧል።
ከነዚህ መሐከል የፊያሜታ ጋዜጣ አንዷ ነበረች።
የፊያሜታ ጋዜጣ ዋና አዘጋጅ አቶ ዳዊት ከበደ በገጠሟቸው የበርካታ ክስ ጫናዎች ምክንያት ስራቸውን በተገቢው ሁኔታ ተረጋግተው መስራት ባለመቻላቸው የጋዜጣዋን ስራ ለተወሰኑ ሳምንታት አቁመው ነበር።
የጋዜጣዋ መቆም ህዝብን በማሳወቅና በማስተማር በኩል ታበረክት የነበረው አስተዋጽኦ ከፍተኛ የነበረ በመሆኑ ጋዜጣዋ መቆም የለባትም የሚሉ የፕሬሱ ቤተሰቦች ሃላፊነት ወስደው እንደገና በመጀመር በአዲስ መልክ እንድትወጣ አድርገው መልካም ጅምር እያሳየች ነው።
እነዚህ ወገኖች ለወሰዱት እርምጃ የሚመሰገኑ መሆናቸውን በዚህ አጋጣሚ እየገለጽን አሁንም ከሰራ ውጪ ያሉት ሌሎች ጋዜጦች እንደገና ተጠናክረው ስራቸውን በአዲስ መልክ እንዲጀምሩ የበኩላችንን አስተያየት እናቀርባለን።
ከፊያሜታ ታኅሣሥ 20 ቀን 1992
በስድስት የአፍሪካ አገሮች የሚሰራጭ እለታዊ ጋዜጣ ሰኞ ህትመት ይጀምራል
«ሰብ ሰሃራን ኢንፎርመር» የተባለ ድርጅት፤ ኢትዮጵያን ጨምሮ ስድስት የአፍሪካ አገሮችን የሚያካልል ባለቀለም እለታዊ ጋዜጣ ለማሳተም ዝግጅቱን አጠናቆ ሰኞ ህተመት እንደሚጀምር ታወቀ።
«ዘ-ሰብ ኢንፎርመር» የሚል ስያሜ ይታተማል የተባለው የእንግሊዝኛ ጋዜጣ፤ ከ32 የሚበልጥ ገፅ እንዲኖረውና በየእለቱ 124ሺህ ኮፒ እንዲሰራጭ መወሰኑን ድርጅቱ ገልጿል።
በተለያዩ የአፍሪካ አገሮች ቢሮ ከፍቶ ለወራት የባለሙያ የገበያ ዝግጅት ሲያካሂድ የከረመው ሰብ ሰሃራን ኢንፎርመር፤ ለህትመት ስራ አስፈላጊ የሆኑ ሁኔታዎችን አመቻችቷል ተብሏል።
ከድርጅቱ የተገኘ መረጃ እንደሚያመለክተው፤ የጋዜጣው ህትመት የሚጀመረው በኢትዮጵያ፣ በጋና፣ በኬናያ፣ በናይሮቢ፣በታንዛኒያና በኡጋንዳ ነው።
የጋዜጣው ከፍተኛ እለታዊ ህትመት በናይጄሪያ የሚሰራጨው 37 ሺህ ኮፒ ሲሆን፣ ዝቅተኛው ደግሞ በኢትዮጵያ የሚታተመው 5ሺህ ኮፒ እንደሆነ ተጠቅሷል።
የጋዜጣው ይዘት በሁለት የተከፈለ መሆኑን ድርጅቱ አመለክቶ፤ በሁሉም አገሮች የሚሰራጨው የጋዜጣው ኮፒዎች የሚጋሯቸው አንድ አይነት ዜናዎች የሚወጣበት ክፍልና ለእያንዳንዱ አገር በተለይ የሚዘጋጁ ዜናዎች ፅሁፎች የሚታተሙበት ሌላ ክፍል እንደሚገኙበት ጠቁሟል።
በተለያዩ አገሮች የተከፈቱት የድርጅቱ ቢሮዎች ዜናዎቻቸውን በማዋሃድና በማቀናጀት ለህትመት የሚያበቁት በኢንተርኔት አማካኝነት እንደሚሆን ተናግሯል።
ከ6ወር በኋላ የጋዜጣው ህትመት በደቡብ አፍሪካ፤ በዚምባብዌና በዛምቢያ ሲጀመር ጋዜጣው የሚያካልላቸው አገሮች ቁጥር ወደ ዘጠኝ ከፍ እንደሚል ድርጅቱ ገልፆ የጋዜጣው እለታዊ ስርጭትም በእጥፍ አድጐ 240ሺህ ይደርሳል ሲል እቅዱን አስታውቋል።
ቢያንስ 8 የጋዜጣው ገፆች ሙሉ ባለቀለም እንደሚሆኑ ያመለከተው ከድርጅቱ የወጣው መረጃ እንደሚለው፤ በርካታ የአፍሪካ አገሮችን በማካለል ዘ ሰብ ሰሃራን ኢንፎርመር የመጀመሪያው ጋዜጣ ይሆናል።
ድርጅቱ ለማስታወቂያ ህትመት የሚጠይቀው ክፍያ ተመጣጣኝ መሆኑንና የአንድ ጋዜጣ መሸጫ ዋጋ 3ብር ከ50 ሳንቲም እንደሆነ ገልጿል።
ከአዲስ አድማስ ጥር 4 ቀን 1994
የአሜሪካ መንግሥት የ30 ሚሊዮን ብር የዕርዳታ ስምምነት ተፈራረመ
መቀሌ፦ የአሜሪካ መንግስት ከትግራይ ብሔራዊ ክልላዊ መንግሥትና በክልሉ ከሚገኙ መንግሥታዊ ያልሆኑ ድርጅቶች ጋር ትናንት የ30 ሚሊዮን ብር የዕርዳታ ስምምነት ተፈራረመ።
የተሰጠው ገንዘብ በጉሌ መኸዳና ኢሮብ ወረዳዎች በጦርነት ምክንያት የፈራረሱ መኖሪያ ቤቶችን፣ የጤና ተቋማትን፣ ትምርህት ቤቶችን፣ የውሃ ፕሮጀክቶችን እንዲሁም የፈንጂ አደጋን ለመከላከል፣ ስለኤድስ የተጠናከረ ትምህርት ለመስጠትና ለግብዓት መግዣ እንደሚውል የክልሉ መስተዳድር ገልጿል።
የእርዳታ ስምምነቱን የተፈራረሙት በኢትዮጵያ የአሜሪካ አምባሳደር ሚስተር ቲቦር ናዥና የትግራይ ብሔራዊ ክልላዊ መንግሥት ማህበራዊ ዘርፍ ኃላፊ ዶ/ር ሰለሞን እንቋይ እንዲሁም የማህበረ ረድኤት ትግራይ፣ የካቶሊክ ዕርዳታ አገልግሎት፣ የኮኦፕራዝዮን ኢንተርናሽናልና የድንበር ተሻጋሪ ፈቃደኞች ድርጅቶች ተወካዮች ናቸው።
ከተለገሰው ገንዘብ ውስጥ 16 ሚሊዮን ብር ያህሉ በማህበረ ረድኤት ትግራይ አማካኝነት በሥራ ላይ የሚውል መሆኑ ተገልጿል።
አምባሳደር ቲቦር ናዥ በዚሁ ጊዜ ባደረጉት ንግግር የአሜሪካ መንግሥት ከትግራይ ህዝብ ጋር ጠንካራ ግንኙነት እንዳለው ጠቁመው ከአሁንም በፊትም በጦርነት የተነሳ ከቤት ንብረታቸው ለተፈናቀሉና በድርቅ ለተጠቁ ወገኖች 167 ሺህ ቶን የምግብ እህል ማከፋፈሉንና ለልማት ሥራዎች ማስፈጸሚያ ድጋፍ በማድረግ ላይ መሆኑን አስረድተዋል።
ዶ/ር ሰለሞን እንቋይ በበኩላቸው የክልሉ መንግሥትና መንግሥታዊ ያልሆኑ ድርጅቶች በጋራ ለመሥራት መዘጋጀታቸውን አመልክተው የአሜሪካ መንግሥት ለሰጠው ድጋፍ ምስጋና አቅርበዋል።
በዕርዳታ ስምምነቱ ሥነ ሥርዓት ላይ የተገኙት ከጉሎ መኸዳና ኢሮብ ወረዳዎች የተፈናቀሉት ወገኖች በሰጡት አስተያየት በሻዕቢያ የተወረረው ቀያቸው በጀግናው የኢትዮጵያ መከላከያ ሠራዊት ነፃ ቢወጣም ከፍተኛ ዘረፋ ስለተፈፀመና አካባቢው በፈንጂ ስለታጠረ አሁንም በዋሻና በሜዳ ላይ እንደሚኖሩ ገልፀው ሌሎች መንግሥታትና ድርጅቶችም ተመሳሳይ ድጋፍ እንዲያደርጉ አሳስበዋል።
ከአዲስ ዘመን ግንቦት 3 ቀን 1993
አስተዳዳሪው የደብሩን ገንዘብ አየር በአየር መመንተፋቸው ተገለፀ!
የቦሌ ደብረ ምህረት ቅዱስ ሚካኤል ቤተ ክርስቲያን አስተዳዳሪ የሆኑት አባ ገ/ፃድቅ ወ/ጊዮርጊስ ከበጐ አድራጊ ምዕመን ለደብሩ በስዕለት የገባውን ብር 10፣000 አሥር ሺህ በሞዴል 30 እንዳይገባ በመከልከል አየር በአየር መመንተፋቸው ተገለፀ።
ገንዘቡ ገቢ ሊሆን የቻለው አቶ ገ/ሥላሴ ከተባሉ የአክሱም ሆቴል ባለንብረት ከሆኑት በጐ አድራጊ ክርስቲያን እንደሆነ የገለፀው ዝርዝር ዘገባ እንደሚያመለክተው፣ ስለገንዘቡ መምጣት ለሕዝበ ክርስቲያን በድምፅ ማጉያ ከተነገረ በኋላ በሕጋዊ ደረሰኝ ለቤተ ክርስቲያኑ ገቢ እንዳይሆን አስተዳዳሪ አባ ገ/ፃድቅ በማገድ፣ የሚመለከታቸው ተመሳሳይ የደብሩ ልዩ ልዩ ኃላፊዎች ተቃውሞ በማሰማት ገንዘቡ ለደብሩ እንዲገባ ቢጠይቁም አሻፈረኝ ማለታቸው ተዘግቧል።
የደብሩ ገንዘብ ብር 10፣000 በአስተዳዳሪው በማን አለብኝነት ባክኖ መቅረት የሌለበት መሆኑን የተገነዘቡ ሰራተኞች ለአዲስ አበባ ሀገረ ስብከት ጽ/ቤት አመልክተው ሀገረ ስብከቱ በቁጥር 1188/40/90 የካቲት 30 ቀን 1990 በተፃፈ ትዕዛዝ አራት ጉዳዩን የሚያጣሩ የሀገረ ስብከቱ ሰራተኞች ተልከው በተገቢው መንገድ በማጣራት፣ አስተዳዳሪውም አሥር ሺውን ብር ስለመቀበላቸው አምኖ ከፈረሙ በኋላ ኦዲተሮች ያጣሩት ማረጋገጫ በነበሩት የሀገረ ስብከቱ ሥራ አስኪያጅ አባ ገ/ማካኤል በየነ ተድበስብሶ እንደቀረም ተገልጿል።
ምዕመናን የሃይማኖት ፍቅር አስገድዷቸው የሚያመጡት ገንዘብ በዘፈቀደ መባከን እንደሌለበት የጠቆመው ዘገባ፣ ለምን ይባክናል የሚል ጥያቄና ተቃውሞ ያነሱ ሠራተኞች በደል እንደተፈፀመባቸው አስረድቷል።
"አይጥ በበላ ዳዋ ተመታ" ሲልም ተችቷል።
አስተዳዳሪው አባ ገ/ፃድቅ ያለምንም ውሳኔ የሐውልት ፎቅ ከባለ ጉዳዮቹ ጋር በመመሳጠር እያሰሩ መሆናቸውንና የደብሩ ውሃም እንዲሁ እየባከነ መሆኑንም በቤተ ክርስቲያኑ ስም ለግላቸው በደብሩ ክልል በግምት 2000 ስኩዌር ካ.ሜ ስፋት ያለው 3 ክፍል ቤት በሥልጣናቸው መስራታቸውንና በስለት የገባው በሬ ያለውሳኔ በአስተዳዳሪው ትዕዛዝ መታረዱን ዘገባው ጨምሮ አመልክቷል።
ሌላው ሠራተኞችንና የአካባቢውን ምዕመናን በእጅጉ ያሳዘናቸው ነገር፣ አስተዳዳሪው የፈፀሙትን የከፋ ተግባር ለበላይ ባለሥልጣናት አመልክተው ባልታወቀ ምስጢር አቤቱታቸው በፓትርያርኩ የእህት ልጅ አቶ ያሬድና አባ ገ/ሚካኤል ተሸፋፍኖ መቅረትና አሰተዳዳሪውም በተጠቀሱት ኃላፊዎች በመመካት ጭራሹን ለግላቸው በቤተክርስቲያኑ ክልል የቤት ሥራ ግንባታ መጀመራቸው ነው፣ ሲሉ ዳኛ ያጡት ወገኖች አማረዋል።
ይህ በእንዲህ እንዳለ፣ መኪና ተትረፍርፎ እያለ ለፓትርያርኩ በሽልማት ሌላ የተጨማሪ ተጨማሪ መኪና እንዲገዛላቸው በአዲስ አበባ ገዳማትና አድባራት ገንዘቡን በአስቸኳይ በባንክ በኩል እንዲገባ አባ ገ/ሚካኤል በየነ ባዘዙት ትዕዛዝ መነሻነት ገቢ የተደረገበት ደረሰኝ ለሀገረ ስብከት ጽ/ቤት እየቀረበ መሆኑ ታውቋል።
ከአድባራት ተውጣጥቶ እንዲገዛ በተደረገው መኪና ሰበብ በገፍ የተጋዘው ገንዘብ ጉዳይ አነጋጋሪና ቀደም ሲልም ያለአቅማቸው ግድ ስለሆነባቸው ብቻ የከፈሉት ድሃ ቤተ ክርስቲያናት መኖራቸውንም አንዳንድ ሰዎች ገልፀዋል።
ከፊያሜታ ግንቦት 26 ቀን 1990
የአዲስ አበባ ንግድ ምክር ቤት 50ኛ ዓመት በልዩ ልዩ ዝግጅት ተከበረ
የአዲስ አበባ ንግድ ምክር ቤት የተቋቋመበትን 50ኛ ዓመት በዓል ከጥቅምት 26 ቀን 1990 ዓ.ም ጀምሮ እስከ ኅዳር 6 ቀን 1990 ድረስ በዓለም አቀፍ የንግድ ትርዒት በሲምፖዚየምና በልዩ ልዩ ዝግጅቶች በመከበር ላይ ነው።
ከበዓሉ ጋር እንዲገጣጠም ተደርጐ በአዲስ አበባ ኤግዚቢሽን ማዕከል በተዘጋጀው 3ኛው አዲስ ቻምበር ዓለም አቀፍ የንግድ ትርዒት ላይ ከሀገር ውስጥና ከውጭ 181 ድርጅቶች ተሳታፊ በመሆን ልዩ ልዩ ምርቶቻቸውን ያቀረቡ ሲሆን ከነዚህ ውስጥ 64ቱ የውጭ ኩባንያዎች መሆናቸው ታውቋል።
ንግድና ኢንቨስትመንትን በማስፋፋት፣ ሻጪና ገዢን በማገናኘት እንዲሁም የቴክኖሎጂ ሽግግርን በማጠናከር በኩል ከፍተኛ ሚና ይኖረዋል ተብሎ የታመነበት ይኸው የንግድ ትርዒት ከጥቅምት 26 ቀን 1990 ዓ.ም ጀምሮ ለ12 ቀናት ለሕዝብ ክፍት ሆኖ ይቆያል።
ይህንኑ የንግድ ትርዒት ምክንያት በማድረግ «ማኪንግ ትሀ ሞስት ኦፍ ኤትሂኦፒአስ ኤቾኖሚች ኤንቪሮንመንት» በሚል መሪ ዓላማ ከኅዳር 1 - 2 ቀን 1990 ዓ.ም የቆየ ዓለም አቀፍ ሲምፖዚየምም ተካሂዷል።
በአፍሪካ ኢኮኖሚክ ኮሚሽን የመሰብሰቢያ አዳራሽ በተካሄደው በዚሁ ሲምፖዚየም ላይ ከፍተኛ የመንግሥት ባለሥልጣናት፣ የሀገር ውስጥና የውጭ ሀገር ምሁራንና የንግድ ልዑካን የኢትዮጵያ የሀገር ውስጥና የዓለም አቀፍ የንግድ እንቅስቃሴ ያለበትን ችግርና መፍትሔውን የሚጠቁሙ ጥናታዊ ጽሑፎች አቅርበዋል።
ከቀረቡት ጽሑፎች አገሪቱ በዓለም አቀፍ ንግድና ኢንቨስትመንት ተጠቃሚ ለመሆን የፖለቲካና ማኅበራዊ መረጋጋት ሊኖራት እንደሚገባና መንግሥት የግሉን ሴክተር በማጠናከርና በማበረታታት በኩል ተገቢ ሚና መጫወት እንደሚጠበቅበት ተጠቁሟል።
ከጦቢያ ኅዳር 4 ቀን 1990
ኢሳያስ አፈወርቂ ለተኩስ ማቆሙና ለድንበሩ መከለል ቅድሚያ ከተሰጠ ብቻ በሠላሙ እቅድ እስማማለሁ ማለታቸው ተገለጠ
በኢትዮጵያና በኤርትራ መካከል የድንበር ግጭት ከተነሳ ወዲህ ሁለቱ አገሮች ወደ አጠቃላይ ጦርነት እንዳያመሩ ለማድረግ ችግራቸውን በሠላም እንዲፈቱ በመጀመሪያ በዮ.ኤስ አሜሪካና በሩዋንዳ መንግሥታት 4 ነጥብ የያዘ የሰላም እቅድ ለሁለቱም መንግሥታት ቀርቦ ኢትዮጵያ ስትቀበለው ኤርትራ ውድቅ አድርጋው ነበር።
እንደገና በሁለተኛ ምዕራፍ ይህንኑ የሰላም እቅድ በቡርኪናፋሶ ተሰብስቦ የነበረው የአፍሪካ መሪዎች ስብሰባ በዋና አጀንዳነት ተነጋግሮበት ሃሳቡን እንዳለ በመቀበል ሁለቱ መንግሥታት ተግባራዊ እንዲያደርጉት ወስኖ አሁንም የኤርትራው መሪ ሳይቀበሉት እንደቀሩ የአፍሪካ ዜና አገልግሎት ገልጦ ሰኔ 24 ቀን የኤርትራን ፕሬዚዳንት ለማነጋገር አስመራ ለገባው የአፍሪካ አንድነት ድርጅት የልዑካን ቡድን በሰጡት ማረጋገጫ ቡድኑ በመሰረታዊ ችግሮች ላይ በቅድሚያ ትኩረት የሚያደርግ ከሆነ በሽምግልናው የሚስማሙ መሆናቸውን እንደገለጡ የአፍሪካ ዜና አገልግሎት ገልጧል።
ኢሳያስ አፈወርቂ ለቡድኑ በሰጡት መሳሰቢያ ከኢትዮጵያ ጋር ባለባቸው የድንበር ችግር የመጨረሻ መፍትሔ የሚሆነው የድንበሩ መከለልና የተኩስ ማቆሙን መሆኑን እንዳመለከቱና ከኢትዮጵያ መሪዎች ጋር የቀጥታ ንግግር እንዲደረግ ጥሪ ማቅረባቸውን የዜና አገልግሎቱ ጠቁሟል።
የኤርትራ መንግሥት ባቀረበው አቤቱታ እንደገለጠው ዓለም አቀፍ ህብረተሰብ በሁለቱ አገሮች መካከል ያለው ውጥረት ረግቦ ችግሩ በሰላም እንዲፈታ በሚያሳስብበት በአሁኑ ወቅት የኢትዮጵያ መንግሥት የጦርነት አዋጅ እያወጀ ነው ከማለቱም በላይ ባለፈው ዓመት ለበርካታ ጊዜያት ኃይል በመጠቀም ባዳ የሚገኘውን አጺ-ሙሩግ የያዘ ሲሆን አሁን ደግሞ ለግጭቱ መንስኤ የሆነውን የኤርትራ መሬት ባድሜን ተቆጣጥሯል ሲል ከሷል።
የኤርትራ ፕሬዚዳንት የተባበሩት መንግሥታትን የሰላም ውሳኔ መቀበላቸውን የገለጡት በደፈናው ከ9ኙ ነጥቦች በሌሎቹ 8ቱ የተስማሙ በመሆናቸው እንጂ ጦራቸውን ከባድሜ እንዲያስወጡ የሚጠይቀውን አንቀፅ እንደማይቀበሉት በመጨረሻ አረጋግጠዋል።
ባጠቃላይ የኤርትራ አቋም ባድሜና ሽራሮ የኤርትራ ግዛት ስለሆነ ከግዛቴ ጦሬን አላወጣም የሚልና በቅድሚያ ድንበሩ ይከለል ተኩሱም ይቁም የሚል እንደሆነ የዜና አገልግሎቱ ጠቅሷል።
በሌላ በኩል የኤርትራው ፕሬዚዳንት አማካሪ አቶ የማነ ገ/መስቀል ሰላም እስካልተገኘ ድረስ የኤርትራ ጦር ከያዛቸው ቦታዎች እንደማይለቅ ለሬውተር በተደጋጋሚ መግለጣቸው ይታወሳል።
ከፊያሜታ ሐምሌ 3 ቀን 1990
ኤርትራ ሰሞኑን ሠራዊቷን ከሚመሰረተው የፀጥታ ቀጣና እንደምታስወጣ ተገለጸ
በኢትዮጵያና በኤርትራ ሠራዊት መካከል ጊዜያዊ የደህንነት ቀጣና ምሥረታ ሂደትን ለመቀጠል እንዲቻል የኤርትራ ሠራዊት ከመጋቢት 27 ቀን 1993 ጀምሮ አሁን ካለበት ሥፍራ ወደኋላ መንቀሳቀስ እንደሚጀምር በሁለቱ አገሮች የተባበሩት መንግሥታት ድርጅት ተልዕኮ ማስታወቁን ኢዜአ ዘግቧል።
ተልዕኮው ትናንት ባወጣው መግለጫ ኤርትራ ባለፈው የካቲት 24 ቀን 1993 ዓ.ም ሠራዊቱን ከአካባቢው አስወጥታ የማጠናቀቅ ግዴታዋን የሚመመሰርተውን ጊዜያዊ የፀጥታ ቀጣና ደቡባዊ ድንበር በሚመለከት በነበራት ተቃውሞ ምክንያት ሳትወጣ መቅረቷን አስታውሶ አገሪቱ ከአምስት ቀናት በኋላ ሠራዊቷን ከአካባቢው ለማስወጣት የወሰነችው ካለምንም ቅድመ ሁኔታ መሆኑን ገልጿል።
ሆኖም የሚመሰረተውን ጊዜያዊ የፀጥታ ቀጣና ደቡባዊ ድንበር በሚመለከት ኤርትራ ላላት ተቃውሞ የመንግሥታቱ ድርጅት ተልዕኮ ትኩረት በመስጠት ማስተካከያ ያደርጋል ብላ አገሪቱ እንደትምጠብቅ ማሳወቋን መግለጫው አመልክቷል።
ኤርትራ ካለምንም ቅድመ ሁኔታ ከሚመሰረተው ጊዜያዊ የፀጥታ ቀጣና ሠራዊቷን ለማስወጣት መወሰኗን የገለጸችው ከተባበሩት መንግሥታት ድርጅት የኢትዮጵያና የኤርትራ ተልዕኮ የኮፊ አናን ምክትል ልዩ ተወካይ ኢያን ማርቲንና ከተልዕኮው የኃይል አዛዥ ከሜጀር ጄነራል ፓትሪክ ካመርት ጋር አሥመራ ውስጥ በተካሄደ ስብሰባ ላይ መሆኑን ተልዕኮው ጠቁሟል።
ከአዲስ አበባ የተመድ ዋና ፀሐፊ ልዩ መልዕክተኛ ሌግዋይላ ጆሴፍ ሌግዋይላ ውሳኔውን አበረታች ለውጥ ነው ሲሉ በመግለጽ መቀበላቸውን መግለጫው አስታውቋል።
በተልዕኮው የኃይል አዛዥ ሰብሳቢነት የሚካሄደውና የሁለቱ አገሮች ከፍተኛ ወታደራዊ ተወካዮች የሚሳተፉበት ተከታዩ የወታደራዊ ማስተባበሪያ ኮሚሽን ስብሰባ መጋቢት 28 ቀን 1993 ዓ.ም ይካሄዳል ተብሎ መታቀዱን አመልክቷል።
በሌላ በኩል በደቡብ ኤርትራ ከምትገኘው ፆረና በሶስት የተባበሩት መንግሥታት ተሽከርካሪዎች ላይ ጉዳይ ያደረሰው ፈንጂ ኢትዮጵያ የቀበረችው ነው በማለት የኤርትራ ሬዲዮ ላስተላለፈው ሪፖርት በሰጡት ምላሽ የካናዳ ሰላም አስከባሪዎችን ያቆሰለውን ፈንጂ ለጊዜው የትኛው ወገን እንደቀበረው ተልዕኮው ማረጋገጥ አልቻለም ብለዋል።
ቃል አቀባዩ ለተባበሩት መንግሥታት የተቀናጀ ክልላዊ መረጃ ኔትወርክ (አይ አር አይ ኤን) እንደገለጹት ተልዕኮው ፈንጂን በሚመለከት ሙሉ መረጃ ስላላገኘ እንዲህ ዓይነቱን መረጃ ማረጋገጥ በሚችልበት ደረጃ ላይ አይደለም ሲሉ ተናግረዋል።
በአሥመራ የተልዕኮው የፈንጂ አስተባባሪ ኮሚቴ ቃል አቀባይ ፊል ሌዊስ በበኩላቸው ሬዲዮው ያስተላለፈው ሪፖርት የኤርትራ የፖለቲካ ኮሚሽነር የሰጡት እንጂ በተልዕኮው ያልተገለፀ መሆኑን ዋልታ ኢንፎሜሽን ማዕከል ዘግቧል።
መጋቢት 4፣ 5 እና 10 ቀን 1993 ዓ.ም በኢትዮጵያና ኤርትራ የተባበሩት መንግሥታት ተልዕኮ ተሽከርካሪዎችና ወታደሮች ላይ ኤርትራ ውስጥ በፈንጂ በባረቀ መሣሪያ ጉዳት መድረሱ ይታወሳል።
ከአዲስ ዘመን መጋቢት 22 ቀን 1993
ኤርትራዊያን የካቶሊክ ቄሶች በቅዱስ ዮሴፍ ት/ቤት ችግር እየፈጠሩ ነው፣ ተባለ
በቅዱስ ዮሴፍ የወንዶች ት/ቤት ሁለት ኤርትራዊ መምህራን በተማሪዎች ላይ በደል እያደረሱ ነው፣ ሲሉ ችግሩ ያጋጠማቸው ግለሰቦች ለዝግጅት ክፍላችን ገለጡ።
እነዚህ ኤርትራዊያን በተማሪዎች ላይ አያደረጉ ያለውን በደል በማፋጠን እስከመጨረሻው ደቂቃ ድረስ እየተበቀሉን ናቸው፣ ብለዋል።
የት/ቤቱ ዲሬክተር ብራዘር ጳውሎስ ወ/አረገይ እና በእጓለ ማውታ አብሮ የተማረው ብራዘር ወልዱ ኃይሉ በኤርትራዊነታቸው ሲመኩ የቆዩ መሆናቸውን ገልፀው በሁለቱ አገሮች መካከል ግጭት ከተፈጠረ በኋላ በተማሪዎች አስተማሪዎች ላይ ጫና እየፈጠሩ መሆናቸውን ገልፀዋል።
ከዚህም መሃል በዚሁ ዓመት የ12ኛ ክፍል መልቀቂያ ፈተና ተፈታኞችን የዲሲፕሊን ጉድለት በሚል ሰበብ አንድ ሳምንት ሲቀራቸው እንዲሰናበቱ ወስነውባቸዋል።
እነዚህ ሁለት ኤርትራዊያን ስለሚፈፅሙት በደል በተጨማሪ ሲገልፁ የቅዱስ ዮሴፍ መምህራንም ምንም መብት የላቸውም፣ ብለዋል።
እነዚህ መምህራን እንዲሰበሰቡ አይፈቅድላቸውም፣ በትርፍ ጊዜያቸው እንኳን እንዳይገናኙ እያንዳንዱ አስተማሪ በሚያስተምርበት ክፍል ውስጥ እንዲቆይ ይገደዳል።
ተማሪዎችንም ለማባረር ቢሆን ኤርትራዊያኑ በተማሪዎች ላይ የጻፉትን ደብዳቤ ለመምህራኑ በግዴታ በማስፈረም እርምጃ እንደሚወስዱባቸው ይገልጻሉ።
ከሁለቱ ኤርትራዊያን በተለይ ብራዘር ወልዱ ኃይሉ ተማሪዎችን በሰበብ አስባቡ በመክሰስ በማስከሰስ ብሎም ወላጅ እንዲያመጡ ካደረገ በኋላ ወላጆቻቸውን ከፍና ዝቅ አድርጐ በመሳደብ ከመምህር የማይጠበቅ ተግባር በመፈፀም ላይ እንደሚገኝ ገልፀዋል።
ይኸውም ት/ቤት የወለጆች ኰሚቴ የሌለውና ት/ሚንስቴር ቁጥጥር እንደማያደርግበት የገለፁት ምንጮች ይህ ድርጊት ግን እስከመቼ ይቀጥላል?
መንግሥትስ ምነው ዝም አለ?
አስተያየታቸውን ሰጥተዋል።
ከፊያሜታ ነሐሴ 24 ቀን 1990
﻿ካህኑ መነኩሴ የቤተ-ክህነቱ በር ስለተዘጋብኝ የታክሲ ሥራ እየፈለኩ ነው አሉ!
ካህኑ ከልጅነት ሕይወታቸው ጀምሮ በቤተ-ክርስቲያኗ ውስጥ ያደጉና ከዲቁና እስከ ቅስና ከመንኩስና እስከ ቁምስና የደረሱ ፣ ቤተ-ክርስቲያንን በተለያየ መንፈሳዊ ኃላፊነት ያገለገሉ ሲሆን ፣ ከቅርብ ጊዜ ወዲህ ግን የቤተ-ክህነት በር ተዘግቶባቸው ከሥራም ሆነ ከደመወዝ በመፈናቀላቸው ምክንያት የሹፍርና ሥራ ታክሲም ቢሆን እያፈላለጉ መሆናቸውን ገልፀዋል።
ስማቸው እንዲገለፅ ያልፈለጉት እኚህ አባት (የካህን መነኩሴ) እንዱሉት ከሆነ በደረሰባቸው እንግልት ምክንያት ለፓትርያርኩ በተደጋጋሚ አቤቱታዎችን አቅርበው ፍትሕ በማጣታቸው የተነሳ ባላቸው የመንጃ ፈቃድ የሾፍርነቱን ሥራ ለማፈላለግ ግድ እንደሆነባቸው ተናግረዋል።
የዘመድ አዝማድ መታጐሪያና ምንም ዓይነት ክርስቲያናዊ ባህሪ የማይታይባቸው ሰዎች እየተሰገሰጉባት እንደሆነች የሚነገርላት የአሁኗ ቤተ-ክህነት በራሷ ልጆች ላይ በር የመዝጋቷ ነገር አገር ጉድ የሚያሰኝ ሆኗል።
ብዙ ጊዜ ደጅ ጠንተው ቤተ-ክህነቱ በዝምድና ፣ በልዩ ጥቅም ትስስር እንጂ ከእውነተኛ ዱኝነት ጋር የተያየዘ መልስ የማይሰጥ የቤተ-ክርስቲያንን ልጆች እያሳደደ ፣ ምንም ዓይነት ቤተ- ክርስቲያናዊ ግንኙት የሌላቸውን ሴት ወንድ በመሰብሰብ የሚገኝ በመሆኑ መከራውና ችግሩ ሲፀናባቸው የግል ሥራም ቢሆን ለመፈለግ ግድ እንዱላቸው ነው ካህኑ የገለፁት።
ከፊያሜታ ሐምሌ 21 ቀን 1991
ቤተ-ክህነት በአለቃ አያሌው ላይ መግለጫ አወጣች!
ሁከትና ብጥብጥ እያየለባት እንደምትገኝ የሚነገረው ቤተ-ክህነት የሊቃውንት ጉባኤ ዋና ሰብሳቢ የሆኑትን አለቃ አያሌው ታምሩን በመወረፍና «ክህነት ሳይኖር ውግዘት?»
በማለት በያዝነው ወር መግለጫ አወጣች።
አለቃም በበኩላቸው መግለጫውን «ባዶ» ሲሉ አፀፌታዊ ምላሽ ሰጥተውበታል።
በጾመ ፍልሰታው ካህናትና መዕመናን በጾም፣ በጸሎት ተወስነው በሱባኤ ፈጣሪያቸውን በሚለምኑበት ወቅት ቤተ-ክህነቷ ያወጣችውን በስድብ የታጀበ መግለጫ የተመለከቱ ካህናትና ምዕመናንን ሁሉ መግለጫው ከልብ ያሳዘናቸው እንደሆነ ከየአቅጣጫው የሚሠነዘሩ አስተያየቶች ይጠቁማሉ።
የቤተ-ክህነት ልሳን በሆነውና «ዜና ቤተ-ክርስቲያን» በተሰኘው ጋዜጣ ታትሞ ነሐሴ 7 ቀን ፣ 1991 ዓ.ም «ከጠቅላይ ቤተ-ክህነት ጽ/ቤት የተሰጠ መግለጫ» በሚል አለቃ አያሌውን ተራ በሆኑ የስድብ ቃላት አብልጥሏቸዋል፡መግለጫው።
አዛውንቱንና በቤተ-ክርስቲያኗ ለ50 ዓመታት ያገለገሉትን «ሊቅ» አያሌው ታምሩ «አንተ» በማለት የኰነናቸው መግለጫ፣ ቤተ-ክህነቷን ለትዝብት የሚዱርግ፣ ኃላፊዎቹ በአለቃ አያሌው ላይ ያላቸውን ጥላቻ ዱግም ያንፀባረቁበትና ቤተ-ክርስቲያኗ አሁንም እንዱለፉት ዓመታት በቀጣይነት እንድትበጣበጥ በር የሚከፍት መሆኑን የሚያመለክት ነው፤ መግለጫው።
ሐምሌ 5 ቀን 1991 ዓ.ም. የተሾሙትን ኤጲስ ቆጶሳት አስመልክተው አለቃ አያሌው «ታይም» በተ ባለ ነፃ (የግል) ጋዜጣ ያስተላለፉትን «ኤጲስ ቆጶሳቱ እሁድ ቀን መሾም ሲገባቸው ሰኞ መሾማቸው ቀኖና ቤተ-ክርስቲያንን የጣሰ ነው።»
የሚል መልዕክት፣ በመኰነን እና በመንቀፍ ነው መግለጫው የወጣው።
የአለቃ አያሌው መልዕክት ሲመተ ጵጵስናው እሁድ መሆን አለበት የሚል ሲሆን ቤተ-ክህነት ያወጣችው መግለጫ ግን «ከኤጲስ ቆጶስነት እስከ ፓትርያርክነት ያለው ማዕረግ ለቅዱሳን ሐዋርያት የተሰጠ በዕለተ እሁድ ሳይሆን በሌላ ቀን ነው።»
ሲል ቀደምቶቹ ሐዋርያት ጳጳሳትም ፓትርያርኮችም እንደነበሩ ገልጿል።
በመያያዝም፦ «እስከ ፓትርያርክነት ያለው ማዕረገ ሢመት የተፈጸመው በዕለተ ዕርገት ነው።
ዕርገቱም በዕለተ ሐሙስ ነበር... ጌታችን በዕለተ እሁድ ቅስናን እንደሰጠ በሌላውም ቀን ጵጵስናን ሾሞ አል።»
ሲል መግለጫው የአለቃ አያሌውን መልእ ክት አጥላልቷል።
የመግለጫው ቃላት አጠቃቀም በእጅጉ ተራ አስነዋሪና ከቤተ-ክርስቲያን አንደበት የማይጠበቅ መሆኑን ከጥቂት ሰዎች በስተቀር በርካታው የቤተ-ክህነት ሠራተኛ እንደተፀየፈው ነው ተያይዞ የመጣው ዜና ያመለከተው።
«መግለጫው ትምህርትና እርማት የሚስገኝ ሳይሆን በቤተ-ክርስቲያኗ ውስጥ ያለውን የቆየ ችግር የሚያሳፋ፣ ብሎም ሐዋርያት (የጌታ ደቀመዛሙርት) ጳጳሳት ነበሩ፣ ፓትርያርኮችም ነበሩ፤ ብሎ ማለት መግለጫውን ለትዝብት የሚደረግ ነው።»
የሚሉም አሉ።
ከቤተ-ክርስቲያኗ ሁከትና ብጥብጥ ሌላ በመንፈዊ ክንዋኔዎቿ ወደ ኋላ እየተራመደች እንደሆነም ለቤተ-ክርስቲያኗ የመቆርቆር አዝማሚያ ያላቸው ወገኖች ይናገራሉ።
ሌላው ቀርቶ ይላሉ እነዚህ ወገኖች፤ «ሌላው ቀርቶ ይህ በስድብ ቃላት የተከበበው የነሐሴ ወር፣ 91 ዜና ቤተ-ክርስቲያን ይዞ ያወጣቸው ዜናዎች በሰኔና በሐምሌ መጀመሪያ ላይ የተፈጸሙ፣ ብዙ ጊዜ ተጽፈውና ተነበው ያለፉ መሆናቸውን አውስተው፣ አንዲት አንጋፋና ጥንታዊት የሆነች ቤተ-ክርስቲያን አዱዲስ ተግባራት የምትላቸውን በወቅቱ በዜና ቤተ-ክርስቲያን አለመቅረቧ ራሷ፤ ሰው ያጣች መሆኗን የሚያመለክት ነው ብለዋል።
በአሁኑ ጊዜ ብዙ አዱዲስ እምነቶች በየሳምንቱና ከዚያም ባነሰ ጊዜ ጋዜጦችንና መጽሔቶች በማተም፣ በየአቅጣጫው የመጻሕፍት መሸጫ መደብሮችን በማቋቋም እምነታቸው ሲያስፋፉ ቀደምቷ ቤተ-ክርስቲያን በየጊዜው የመሰዱደቢያ መድረክ መሆኗ አሳዛኝ ነው የሚሉት ጥቂት አይደሉም።
በቤተ-ክርስቲያኗ ውስጥ በግል ጥረትና ፍላጐት የሚንቀሳቀስ አካል ቢኖር «ማህበረ ቅዱሳን ብቻ ነው» ሲሉ አድናቆታቸውን የቸሩ አንድ አስተያየት ሰጪም ነበሩ።
ትናንትም ዛሬም አምናም ካች አምናም ቤተ-ክርስቲያኗ ከመናወጥ ድና ሰላምና አንድነት የማጣቷ ነገር ለሁሉም የህሊና ቁስል ሆኖባቸዋል።
«ያልታደለች ቤተ-ከርስቲያን» ሲሉም የተሰማቸውን ኃዘን ገልፀዋል።
በቤተ-ክህነት በኩል በወጣው መግለጫ አለቃም አፀፌታዊ ምላሽ ሲሰጡ፦ ከአምሳ አመት በላይ ቤተ-ክርስቲያኗን በሚገባ ያገለገሉ፣ ለቤተ-ክርስቲያንና ለምዕመናን እንግዱ ያልሆኑ፣ የእምነቷን ሁለንተናዊ ስርዓት ጠንቅቀው የሚያውቁ፣ መስራት የሚገባቸውን የሰሩ መሆናቸውን ጠቅሰው ከቤተ-ክህነት የተሰጠውን መግለጫም ከመጽሐፍ ቅዱሳዊ ቃል ጋር በማነፃፀር ከሐቅ የራቀ መሆኑን ገልፀዋል።
«የሰኞይቱ በለስና በረከቷ» በሚል ርዕስ በግል ጋዜጣ በሰጡት አፀፌታዊ ምላሽ፣ ለመረዱት እንደተቻለው የቤተ-ክህነቱ መግለጫ እንደሚለው ከሆነ ግን ቤተ-ክርስቲያኗ በመንፈሳዊ እውቀት ያደጉ ባለ ሙያዎች እንደሌሏት የሚያመ ለክት ነው።
በአለቃ አያሌው ላይ የተጻፈውም አራምባና ቆቦ እንደሆነ ነው ባለ ሙያ የሃይማኖት ሰዎች አስተያየታቸውን የሰጡት።
በመግለጫው ላይ ስለጳጳሳት ምርጫ ቤተ-ክህነት የጠቀሰቻቸውን መጽሐፍ ቅዱሳዊ ጥቅሶች ሁሉ ምንም የማይገጣጠሙ «ባዶና ተልባ» ሲሉ አለቃ ከመንቀፋቸውም በላይ፣ ትክክለኛ የሆነውን ማስረጃ በመጥቀስ አብራርተዋል በምላሻቸው።
አለቃ አያሌው በሊቅነታቸው የሚታወቁ ብቻ ሳይሆኑ እውቀታቸውንና የቤተ-ክርስቲያኗን ቀናና ስርዓት በጥሩ ሁኔታ መግለፅ የሚችሉ እውነተኛ ባለ ሙያ፣ እግዚአብሔር የቀባቸው እንደሆኑ ብዙዎቹ ይስማሙበታል።
በመሆኑም የቤተ-ክህነቱ መግለጫ የጳጳሳት ሹመት እሁድ መሆን እንደሌለበት ሲጠቅስ፣ አለቃ አያሌው ግን «ኤጲስ ቆጶሳት በዕለት እሁድ ይሾም ምርጫውም በዕለተ እሁድ ይፈፀም።
ሲሉ ሐዋርያት በዲድስቅልያ አንቀጽ 37 ሊቃውንት በፍትሕ መንፈሳዊ አንቀጽ 5 ጽፈዋል አዘዋል።»
ሲሉ ሰልፍ የማድርግ ተጨባጭና መሰረታዊ ማስረጃ አስቀምጠዋል።
በርካታ አስተያየት ሰጪዎች እንደሚሉት ደግሞ ቤተ-ክህነቶች በአለቃ አያሌው ላይ ያላቸውን ጥላቻ ለማክረር የሚደረጉት ጥረት እንጂ ቤተ- ክርስቲያኗ ሁለ ገብ ባለሙያ ካሁን በፊትም ከእንግዲህ በኋላም እንደ አለቃ አያሌው ዓይነት አልነበራትም አይኖራትም ይላሉ።
ከፊያሜታ ነሐሴ 19 ቀን 1991
አሜሪካ ዜጐቿን አስጠነቀቀች!
ጀብሃ ኢትዮጵያን ተቃዋሚ ድርጅቶች ኤርትራን ተቃወሙ!
የአሜሪካ ዜጐች ውጥረት ካለባቸው የኢትዮጵያና የኤርትራ ድንበሮች አካባቢ እንዲርቁ የአሜሪካ ውጭ ጉዳይ መስሪያ ቤት ጠየቀ።
በድንበሩ አካባቢ ያሉ የዩናይትድ ስቴትስ መንግሥት ሰራተኞች ሁኔታው እስኪሰክን ድረስ ወደሌላ ቦታ መዛወራቸውን መስሪያ ቤቱ ገልጿል።
የተጠቀሱት አካባቢዎችም ትግራይ፣ ሰሜን አፋር፣ ከከረን ከተማ ደቡብ እና ደቡብ ምዕራብ ኤርትራ ናቸው።
የዩናይትድ ስቴትስ መንግሥት ሰራተኞች በተጨማሪ ከኤርትራ መንደፈራ ከተሞች ደቡብና ምስራቅ ክፍል ከአሰብም እንዲወጡ መደረጋቸው ታውቋል።
ከተጠቀሱት አካባቢዎች አሜሪካውያኑ እንዲወጡ መ/ቤቱ አስጠንቅቋል።
ይህ በእንዲህ እንዳለ በስደት ላይ የሚገኘው የሻዕቢያ ተቃዋሚ ድርጅት የሆነው ጀብሃ የኢትዮጵያን የመሬት ይገባኛል ጥያቄ በመቃወም አጋርነቱን ለኤርትራው ሕዝባዊ ግንባር ገልጿል።
እንደ ጀብሃ መግለጫ ከሆነ አሁን ኢትዮጵያ ይገባኛል የምትለው ስፍራ የኤርትራ ግዛት መሆኑን አትቷል።
ጉዳዩን በቅርበት እናውቃለን የሚሉ ወገኖች እንደሚሉትም፣ ባድመ በጀብሃ ቁጥጥር ስር የነበረና ከሻዕቢያ ጋር ባደረጉት ጦርነት ተሸንፈው፣ ሻዕቢያ የባድመን አካባቢ ለወያኔ መተዳደሪያ ለጊዜው ሰጥቶት ነበር፣ ሲሉ ይደመጣሉ።
በሌላ በኩል ደግሞ የኢህአዴግ ተቃዋሚ ድርጅቶች ከአገር ጉዳይ አንፃር የኤርትራን ወረራ አውግዘዋል።
በተለይም በትጥቅ ትግል ወቅት ባድመን አካባቢ ይቆጣጠር የነበረው ኢዲዩ ባወጣው መግለጫ አካባቢው የኢትዮጵያ መሆኑን ገልጿል።
የመላው አማራ ሕዝብ ድርጅት (መአህድ)፣ የኢትዮጵያ የሰላምና ዴሞክራሲ አማራጭ ኃይሎች (ኢሠዴአኃ)፣ የመላው ኢትዮጵያ ሶሻሊስት ንቅናቄ (መኢሶን)፣ የኦሮሞ ነፃነት ግንባር (ኦነግ)፣ የኢትዮጵያ ሕዝብ አብዮታዊ ፓርቲ (ኢህአፓ)፣ መድኅን ዲሞክራሲያዊ ፓርቲ በወቅታዊው ጉዳይ ላይ መግለጫ አውጥተዋል።
ከእነዚህ ተቃዋሚ ድርጅቶች መካከል የኢህአፓ መግለጫ "መለስ ዜናዊ እስከዛሬ ሲክዳት ለቆያት ኢትዮጵያ ክብር እና ድንበር ዛሬ ተቆርቋሪ መስሎ ሲነሳ ለተለመደ ተንኰሉ ሰለባ የሚሆንለት ቢያጣ አያስገርምም... ታሪክ የምትሉት የመቶ ዓመት ነው፣ ሲል የነበረውና አንድ ወረዳ ሳይሆን ኤርትራን አስገንጥሏል።
ዛሬ ዝሆኑን ሰጥቶ በጭራው ግብ ግብ ግቡልኝ ማለቱ ከአስቂኝነት አያልፍም።"
ብሏል።
የኦሮሞ ነፃነት ግንባር (ኦነግ) በበኩሉ ዜጐች በዚህ ግጭት እንዳይሳተፉ አሳስቦ፣ ዜጐች በህልውናቸው ውስጥ አንዳች የኢኰኖሚ ወይም የፖለቲካ ለውጥ በማያመጣ ግጭት ውስጥ መግባት የለባቸውም፣ ብሏል።
ከፊያሜታ ግንቦት 26 ቀን 1990
አትሌት ኃይሌ ገብረሥላሴ በሕግ የዶክትሬት የክብር ዲግሪ ተሰጠው
አትሌት ኃይሌ ገብረሥላሴ ከአየርላንድ ብሔራዊ ዩኒቨርስቲ በህግ የክብር ዶክትሬት ዲግሪ ማግኘቱን አስታወቀ።
አትሌት ኃይሌ የክብር ዶክትሬቱን ለማግኘት የበቃው ከተለያዩ የማኅበራዊና የሰብዓዊ ድርጅቶች ጋር በመሥራት ዓለም አቀፋዊ አስተዋጽኦና ተሳትፎ በማበርከቱ ነው።
አትሌት ኃይሌ ላለፉት 12 ዓመታት በአትሌቲክስ አሸናፊነቱ እንዲሁም ደግሞ ከተባበሩት መንግስታት የሕጻናት አድን ድርጅት ዩኒሴፍና ከተለያዩ ሰብአዊ ድርጅቶች ጋር ተባብሮ መሥራቱ ለዶክትሬት ዲግሪው እንዲታጭ አስችሎታል ሲል ጋዜጣው ዘግቧል።
በዓለም ላይ ከታወቁ 15 ምሑራን መካከል መታጨቱንና በኋላ ከአሸናፊዎቹ ሦስቱ ሰዎች መካከል አንዱ ሊሆን መቻሉን አትሌት ኃይሌ ለኢትዮጵያ ዜና አገልግሎት ትናንት ገልጿል።
ኃይሌ ጨምሮ ተመሳሳይ የህግ የክብር ዶክትሬት ዲግሪ የተሰጣቸው ሚስተር ቪንሰንት ዶይሊ የአይሪሽ ኢንዲፔንደንት ጋዜጣ አዘጋጅ፣ ጆን በሩቶን በአሁኑ ጊዜ በአሜሪካ የአውሮፓ ኅብረት አምባሳደር በመሆን በማገልገል ላይ ያሉት ዲፕሎማት መሆናቸው «አይሪሽ እንዲፔንዳንት» የተሰኘ ዕለታዊ ጋዜጣ ዘግቧል።
በጥረቱ በአዲስ አበባ ዓለም አቀፍ ደረጃውን የጠበቀ የሩጫ ውድድር ለማዘጋጀት መቻሉ ከተመረጡበት ነጥብ አንዱ መሆኑን አብራርቷል።
ከአዲስ ዘመን ሚያዝያ 19 ቀን 1997
በስዊዝ የሚገኙ የኢትዮጵያ ዲፕሎማቶች ከሻዕቢያ ወኪሎች ጋር ግንኙነት እንዳላቸው ተገለጠ
ከኢትዮጵያ ውጭ የሚገኙ ኤምባሲዎችና የቆንስላ ጽ/ቤቶች ዛሬም ከኤርትራዊያን ያልፀዱ መሆናቸው ተገለጠ።
ከእነዚህ ቆንስላዎችም መሃል በስዊዘርላንድ ጄኔቭ የሚገኘው የኢትዮጵያ ቆንስል ጽ/ቤት በአቢይነት ተጠቃሽ መሆኑን ከስፍራው የደረሰን ዘገባ አመልክቷል።
በእነዚህ የቆንስላ ጽ/ቤቶች ውስጥ ቀደም ባለው ጊዜ ለኢትዮጵያውያን ከማገልገል ይልቅ ለኤርትራውያን ቅድሚያ በመስጠት አስፈላጊው ትብብር ሲደረግላቸው ከመቆየቱም በተጨማሪ የኢትዮጵያን ፓስፖርት ከመስጠት ጀምሮ ወደ አዲስ አበባ እና ሌሎች ከተሞች ገብተው የኢንቨስትመንት እንቅስቃሴ እንዲያከናውኑ ቆንስሉ አይነተኛ አስተዋፅኦ ማድረጉን ምንጮቹ ገልፀዋል።
ወደ ኢትዮጵያ መጥተው የከብት እርባታ እና የጭነት መኪኖች ስራ ሲያካሄዱ ከቆዩት መሃልም አቶ ገብረ መስቀል ፀጋይ በዋነኝነት የሚጠቀሱ ናቸው።
አቶ ገ/መስቀል ፀጋይ ከሻዕቢያ ባለስልጣናት ጥብቅ የሆነ ግንኙነት የነበራቸው እና ከኢህአዴግ ሰዎችም ጋር ቅርበት የነበራቸው ሰው ነበሩ።
ግለሰቡ በኢትዮጵያ የሚያደርጉት እንቅስቃሴ በቅርቡ የተቋረጠና ከአገር እንዲወጡ የተደረጉ ናቸው።
አቶ ገ/መስቀል ፀጋይ በአሀኑ ወቅት ከኢትዮጵያ የወጡ ሲሆን ስዊዝ አገር ከሚገኘው የኢትዮጵያ ቆንስል ጽ/ቤት ጋር የነበራቸው ግንኙነትም ጠንካራ ከመሆን አልፎ ወደ ኢትዮጵያ ገብተው ኢንቨስት እንዲያደርጉ በስዊዝ፣ ጄኔቭ የሚገኙት የቆንስላ ጽ/ቤት ዲፕሎማቶች ከፍተኛ ድጋፍ ያደረጉላቸው መሆኑ ተብራርቷል።
የቆንስላው ዋና ፀሐፊ የሆኑት የአቶ ተፈሪ መለስ ወላጅ አባት አቶ መለስ ደስታ ከኤርትራው ገ/መስቀል ፀጋይ ጋር እስከ ቅርብ ጊዜ አብረው እንዲሰሩ መደረጉንና ይህም ለሽፋን የተፈፀመ ደባ ነበር፣ ሲሉ በጉዳዩ ላይ ያነጋገርናቸው ግለሰቦች ገልፀውልናል።
የስዊዝ ጄኔቭ የኢትዮጵያ ቆንስላ ዋና ፀሐፊ የሆኑት አቶ ተፈሪ መለስ ከኤርትራዊው ገ/መስቀል ጋር የነበራቸውን ግንኙነት በተመለከተ ውስጥ አዋቂ ምንጮቹ ጨምረው እንደገለፁት፣ የገብረ መስቀልንና የተፈሪ መለስን ግንኙነት ማንም የሚያውቀው ነው።
ሌላው ቢቀር ተፈሪ ባለፈው ጊዜ አዲስ አበባ መጥቶ ሚስት ሲያገባ የሠርግ ወጪውን የሸፈነለትና በሚዜነት ያገለገለው ገ/መስቀል ፀጋይ ነበር።
እርስ በርስ የነበራቸው ግንኙነት ጠንካራ ነበር።
ከዚህ ግንኙነትም የተነሳ ዛሬም በኢትዮጵያና ኢትዮጵያዊያን ላይ ደባ እየተፈፀመ ነው፣ ይላሉ ውስጥ አዋቂ ምንጮቻችን።
በጄኔቭ የኢትዮጵያ ቆንስል ጽ/ቤት ከፍተኛው ባለስልጣን አቶ ተፈሪ መለስ በዚህ ግንኙነታቸው እየታሙ ሳለ ነው ባለፈው ዳዊት አስገዶም የተባለ ግለሰብ ተመርጦ ወደ ኢትዮጵያ እንዲላክ የተደረገው።
ባለፈው ሳምንት እትማችን አቶ ዳዊት አስገዶም በእርዳታ ሰበብ በአቶ ተፈሪ መለስ ተመርጠው ስለመላካቸውና ይህም ድርጊት በጄኔቭ የሚገኙ ኢትዮጵያዊያንን ማስቆጣቱ ተገልጾ ነበር።
በዚያ የሚገኙ ኢትዮጵያዊያን የሻዕቢያ ሰላይ የሆነው ዳዊት እንዴት ይላክብናል የሚል ተቃውሞ ቢያስነሱም የጄኔቭ ቆንስላ ጽ/ቤት ግን ይህን ሃሳብ ሊቀበለው አልቻለም።
ዳዊት አስገዶም የሻዕቢያ ሰላይ ሆኖም አያውቅም።
ሰላይ ከተባለም የሚሰልለው ለኢትዮጵያ እንጂ ለኤርትራ አለመሆኑን በስደት ለሚገኙ ኢትዮጵያዊያን ሲገለፅ መክረሙን ከጄኔቭ የደረሰን ዘገባ አመልክቷል።
በሌላም በኩል አዲስ አበባ ውስጥ የሚገኘውና የአቶ ዳዊት አስገዶም አብሮ አደግ መሆኑን የገለፀው አቶ እስክንድር ደስታ በፊያሜታ ላይ የተገለፀውንና በጄኔቭ የሚወራውን ጉዳይ ከእውነት የራቀ ሲል አስተባብሎታል።
"ዳዊት አስገዶም (ለዳዊት አጋሜ) በትውልዱ ትግራይ እንጂ ኤርትራዊ አይደለም፣ ለሻዕቢያም አላገለገለም።
ይልቁንም ለወያኔ ያግዛል ቢባል እንኳ የሚመስል ነገር ነው።
ፀረ ሻዕቢያ አቋሙን አስረግጨ መናገር እችላለሁ" ብሏል።
የሆነ ሆኖ ግን አቶ ዳዊት አስገዶም በጄኔቭ በሚገኙት ኢትዮጵያዊያን ስም በተፈሪ መለስ አማካኝነት መላኩን በዚያ የሚገኙ ኢትዮጵያዊያን ዛሬም አልተቀበሉትም።
የአቶ እስክንድር ደስታን ማስተባበያም አጣጥለውታል።
ከስዊዝ ጄኔቭ ወደ ኢትዮጵያ የመጡት አቶ ዳዊት አስገዶም በአሁኑ ወቅት በሰሜን ግንባር የሚገኘውን የኢትዮጵያ ሠራዊት ሲጐበኙ እንደነበር ለማወቅ ችለናል።
አሁን ወደ አዲስ አበባ ተመልሰው ከሆነም "የሻዕቢያ ሰላይ" በመባላቸው ጉዳይ እራሳቸውን አግኝተን ለማነጋገር እና ለአንባቢ ለማቅረብ ጥረታችን ይቀጥላል።
በስዊዝ የሚገኘው የኢትዮጵያ ቆንስላ ዲፕሎማቶች ከኤርትራዊ ወኪሎች ጋር ያላቸውን ግንኙነት በተመለከተ ሳምንት ለሕዝብ የምናወጣው ተጨማሪ ጉዳይ አለ።
ዲፕሎማቷ መቅደስ ተወልደ... እነብርክቲ ተስፋዬ፣ ሙሴ ተስፋዬና ሌሎችም በሳምንቱ እትማችን ትኩረት የምንሰጥባቸው ዲፕሎማቶች ናቸው።
በሌላ በኩልም በጄኔቭ የሚገኙት ኢትዮጵያዊያን በራሳቸው አነሳሽነት ያዋጡትንና ለመንግሥት ሊሰጥ ስለነበረው የእርዳታ ገንዘብ በመጪው ሰኞ ተሰብስበው አንድ ውሳኔ እንደሚያደርሱ ይጠበቃል።
በመጪው እትማችን ይቀርባል።
ከፊያሜታ መስከረም 15 ቀን 1991
የሚኒስትሮች ምክር ቤት የሚቀጥለው ዓመት በጀት እንዲጸድቅ ለተወካዮች ምክር ቤት አስተላለፈ
የኢፌዴሪ የሚኒስትሮች ምክር ቤት የኢትዮጵያ የሚቀጥለው ዓመት በጀት 15 ቢሊዮን 12 ሚሊዮን 950 ሺ 900 ብር ሆኖ እንዲፀድቅ ለህዝብ ተወካዮች ምክር ቤት ማስተላለፉን አስታወቀ።
ምክር ቤቱ ለኢዜአ እንደገለጸው ትናንት ባካሄደው አምስተኛ አስቸኳይ ስብሰባ በገንዘብና ሚኒስቴርና በኢኮኖሚ ልማትና ትብብር ሚኒስቴር አማካይነት የተዘጋጀውን የፌዴራል መንግሥት የ1994 ዓ.ም መደበኛ ካፒታል በጀት ረቂቅ አዋጅ ላይ በስፋት ከተወያየ በኋላ ለተወካዮች ም/ቤት እንዲተላለፍ የወሰነው በሙሉ ድምፅ ነው።
የ1994 በጀት ዓመት የመደበኛና የካፒታል በጀት ዝግጅት አዲሱን የበጀት አሰራር ማሻሻያ መሰረት ያደረገ መሆኑን አስታውቋል።
የበጀት ጥያቄ አቀራረቡና ድጋፍ አሰጣጡ የአገሪቱን የገቢ አቅም በመካሄድ ላይ ያለውን የኢኮኖሚ ማሻሻያ ፕሮግራም ድህነትን የመቀነስ ትኩረትና የአስፈጻሚ አካላትን የማስፈጸም አቅም መሰረት ያደረገ እንደሆነም ይፋ አድርጓል።
የቀጣዩ ዓመት የመደበኛና ካፒታል በጀት በአጠቃላይ የመንግሥትን የልማት ስትራቴጂና ትኩረት አቅጣጫ መሰረት ማድረጉንም ጠቁሞ በጀቱ የእያንዳንዱን ባለበጀት መስሪያ ቤት የበጀት ፍላጎት ከአገሪቱ የፋይናንስ አቅም ከመስሪያ ቤቶቹ ተግባር ኃላፊነትና የስራ ስፋት ጋር ተገናዝቦ መዘጋጀቱንም ገልጿል።
ም/ቤቱ በረቂቅ አዋጁ ላይ በስፋት ከተወያየ በኋላ ከባለበጀት መሥሪያ ቤቶች የቀረበውን የበጀት ጥያቄ በዝርዝር በማየት የ1993 የበጀት አፈጻጸምን በመገምገምና የፌዴራል መንግሥቱን የገቢ አቅም ግምት ውስጥ በማስገባት ከአፈጻጸምና ከፕሮግራሞች ጋር አገናዝቦ በጀቱ እንዲጸድቅ ለተወካዮች ም/ቤት መምራቱን አስታውቋል።
ም/ቤቱ እንዳመለከተው ከአጠቃላይ በጀቱ ውስጥ ለመደበኛ ወጪዎች እንዲጸድቅ ያስተላለፈው ሰባት ቢሊዮን 239 ሚሊዮን 430ሺ ብር ነው።
እንዲሁም ለካፒታል ወጪዎች 3 ቢሊዮን 99 ሚሊዮን 708 ሺ 900 ብር ሆኖ እንዲያዝ መስማማቱንም ገልጿል።
በተጨማሪም የድሬዳዋ መስተዳድርን ጨምሮ ለክልሎች ድጐማ አራት ቢሊዮን 673 ሚሊዮን 842 ሺህ ሆኖ እንዲያዝ መስማማቱንም አመልክቷል።
ከአዲስ ዘመን ሰኔ 13 ቀን 1993
ርእሰ አንቀጽ፦
አቅጣጫው ወዴት ነው?
ባለፈው ሰሞን «አብዮታዊ ዴሞክራሲ» የተባለው የኢሓዴግ ጋዜጣ ጦቢያን ጨምሮ ነፃውን ፕሬስ «ተሸናፊዎች የተሰባሰቡበትና በተቃዋሚ ወገኖች እየተደጐመ የሚንቀሳቀስ» ብሎ ፈርጇል።
ውሎ ሳያድር ከ10 በላይ የጋዜጣ አዘጋጆችና አሳታሚዎች ታፈሱ።
ሦስት ሳምንታዊ ጋዜጦች ማለትም ኢቶጵ፣ ወንጭፍና ኡርጂ ከህትመት ውጭ ሆኑ።
መፍትሔው ተጨማሪ ጥቃት ሊሆን ባልተገባው ነበር።
በነፃው ፕሬስ ውስጥ የሚሠሩት እነእከሌ ናቸው እያሉ ጣት መቀሰሩ የሚፈይደው ነገር የለም።
«እናንተስ እነማን ናችሁ?»
የሚል ጥያቄ ያስከትላል።
ይልቁንስ ፋይዳ የሚኖረው ነፃው ፕሬስ ለሚሰጣቸው ኢንፎርሜሽኖችና አስተያየቶች ትኩረት ሰጥቶ የራስን ስህተት በጊዜው ማረም ነበር።
አባባሉን በተጨባጭ መረጃ ሊደገፍ የማይችል የዴሞክራሲ ጠላቶች ተራ አሉባልታ አድርገን የወሰድነው ቢሆንም ስለ ጦቢያ ሕትመቶችና ስለአሳታሚው አክፓክ አሁንም ግልጽ እንዲሆን የምንፈለገው ዓቢይ ጉዳይ አለ።
እንደ ነፃ ፕሬስ አባልነቱ ለሕዝብ ሊሰጠው የሚገባውን አገልግሎት ለማበርከት አክፓክ ሲነሣ የአባላቱን የተካበተ የዘመናት ልምድ፣ እውነትንና የአእምሮ ጥራት ይዞ ነው።
ከመነሻው በማንም ላይ ቂም ቋጥሮ አልተነሳም።
የኢትዮጵያ ሕግ በሚያዝዘው መሠረት በ15 ሰዎች ካፒታል የተቋቋመ እንጂ የአንድ ወይም የሁለት ሰዎች ንብረትም አይደለም።
አክፓክ ሲመሠረት እንደ ፕሬስ አሳታሚነቱ ለሕዝብ ያለበትን የኃላፊነት ስሜት ባለመዘንጋት የፖለቲካ ድርጅቶችን ወገናዊነት በተግባሩ ውስጥ በደባልነት ሳያስገባ፣ ሕዝባዊ ወገናዊነትን መሪ ብርሃኑ አድርጐ ነው የተነሣው።
የዴሞክራሲውንና የነፃውን ፕሬስ መጐልበት የማይፈልጉት እንደሚሉት የአክፓክ እትሞች የሚያደሉለት የሕዝብ ክፍል ወይም ፓርቲ የለም።
የነፃ ሀሳብ መድረኮች ናቸው።
ዛሬም ወደፊትም በዚህ መርሕ በመጽናት ተግባሩን ያከናውናል።
በርግጥ ከጠባብ አካባቢ ይልቅ የሰፋ አገር፣ ከመለያየት ይልቅ አንድነት፣ ከጥላቻና ከቂም ይልቅ መግባባትና ፍቅር ይስፈን ስለሚልና የጐሣ ፖለቲካን ስለማይቀበል የጊዜው ንፋስ ተጠቃሚዎች ላይወዱት ይችላሉ።
በአንዳች ፀረ ፕሬስና ፀረ ዴሞክራሲ ኃይላት ሴራ አደጋ ቢደርስበት ወይም ተግባሩ ቢደናቀፍ ደግሞ ሌሎች አያሌ ወጣት ኢትዮጵያውያን እውነትንና ዴሞክራሲን ለማስፈን፣ የተገፋውን ሕዝብ በማገልገል ረገድ ሰልፋቸውን ስላሳመሩ ቆመን የምናፈስሰው እንባ አይኖርም።
ኢትዮጵያ ዘወትር የሚሞቱላት ልጆች ከሥር ከሥሩ ትወልዳለች።
እየወለደች መሆኑም በገሃድ እየታዬ ነው።
በዚህ አገዛዝ ሥር አበሳቸውን ካዩ፣ የጥቃት ሰለባ ከሆኑና የመከራው ዙር ከበዛባቸው ባለሙያዎች መካከል የፕሬሱ ሠራዊት አንደኛውና ዋነኛው ነው።
ነፃ ፕሬስ የዴሞክራሲ አለኝታና ምሰሶ ነው።
ነፃ ፕሬስ ማለት የአምባገነንነት ሥርዓት ጠላት ማለት ነው።
የኢ - ፍትሐዊና የሥልጣን ማጋጣዎች ማጋለጫና መታገያ ማለት ነው።
ስለዚህ የነፃው ፕሬስ አባላት በታሰሩና በተሰቃዩ ቁጥር ተግባራቸውን በከባድ መስዋዕትነት እያከናወኑ መሆናቸው ይሰማቸዋል።
በዚህም ይኮሩበታል እንጂ አያፍሩበትም።
አምባገነኖች በተወራጩ፣ ለቅጥፈት አራጋቢነትና መርዘኛ ፕሮፓጋንዳ ለመርጨት ያቋቋሙአቸው ልሳኖቻቸው በተንጫጩ ቁጥር በየጊዜው በብዙ ቁጥር የሚታሰሩት ጋዜጠኞች የሚጽናኑ ይመስለናል።
እሥረኞቹ በአብዛኛው የሕሊና እሥረኞች፣ የፖለቲካ ድርጅቶች መሪዎችና አባላት፣ እንዲሁም የሕዝብ ሕሊና የሆኑ ጋዜጠኞች በሆኑበት አገዛዝ ውስጥ መገኘታችን ይታወቃል።
ይህ ሁኔታ ከቀን ወደ ቀን አልተለወጠም ወይም አልተሻሻለም።
ቢሻሻልማ ለአገዛዙ የተሻለ የፖለቲካ ገጽታ በሰጠው ነበር።
ዳሩ ግን የወቅቱ መንግሥት በሰባዊ መብት ረገጣው፣ በዴሞክራቲክ ባሕርያት እጦቱና በነፃው ፕሬስ አፈናው በዓለም ፊት ተጋልጦአል።
የወቅቱ ጠቅላይ ሚኒስትር አቶ መለስ ዜናዊ በስም ተወስተው ከአሥሩ የነፃ ፕሬስ ጠላቶች ውስጥ አንዱ መሆናቸው መጠቀሱ አያኮራም።
ጀግንነት አይደለም።
የራሱን ወገን በማሰቃየት ውግዘትን እንጂ መደነቅን ያተረፈ መሪም በታሪክ ውስጥ አናገኝም።
ከቅርብ ሳምንታት ወዲህ የፖሊስና የማዕከላዊው ምርመራ ሰለባ በመሆን ወደ ተለመደው አስፈሪ እሥር ቤት የገቡ ጋዜጠኞች ቁጥር በርከት ያለ ነው።
ፍርድ ቤት ቅጣት ሳይወስንባቸው ኑሮአቸው በፖሊስ ጣቢያና በወህኒ ቤት የሆነ ጋዜጠኞችም ተበራክተዋል።
ቀደም ሲል አንድ ዓመትና ከዚያም በላይ እየታሰሩ የተለቀቁ ወጣት ጸሐፊዎች መከራውን ቢችሉትም አንድ ንጹሕ ዜጋ በከንቱ እሥር ቤት ተጥሎ የሚቀበለውን መከራ የተጋሩ አድርጐ መገመት ይቻላል።
ይኸ ሁሉ አለች ስትባል የነበረችው ዴሞክራሲና ፍትሕ ከአገራችን እየተሰደደች ለመሆኑ አንድ ማስረጃ ነው።
በሕግ ስም የሚሠራው ቴያትር አልበቃ ብሎ የገዥው ፓርቲ ጋዜጣ፣ የመንግሥት፣ የድርጅት ልሣን የሚባሉት እትሞች ነፃውን ፕሬስና ጋዜጠኞቹን በስም እየጠሩ ከንቱ ሐሜትና አሉባልታ ለመንዛት ሞክረዋል።
ይኸ ደግሞ በሕዝቡ ጥቅምና ደኅንነት፣ አንድነትና ሰላም ላይ «ለቆመው» አምስተኛ ረድፈኛ ፕሬስ ሕጋዊነትም ሕዝባዊነትም አያሰጠውም።
«ጋዜጠኞች ነን፣ ትክክለኛ ዜና የምናቀርብ እኛ ነን፣ የፕሬሱን ግዴታ እየተወጣን ነን» የሚሉ ወገኖች በተግባር የሚፈጽሙትን እናውቀዋለን።
የኢትዮጵያ ሕዝብም በሚገባ ያውቀዋል።
ምንደኞቹ ግን ራሳቸውን የሚያውቁ አይመስለንም።
ሕጋዊ ድርጅቶችንና ግለሰብ ጋዜጠኞችን በስም እየጠቀሱ የሚያፈስሱት መሠረተቢስ አሉባልታ ከአለቆቻቸው የተሰጣቸው ተልእኮና ግዴታ መሆኑን አንስተውም።
አቅጣጫቸው ግን በፕሮፓጋንዳና በኃይልም በመረባረብ ነፃውን ፕሬስ ማፍረስ መሆኑን ሕዝቡና ለዴሞክራሲ ቆመናል የሚሉ ወገኖች ሁሉ ከወዲሁ ሊያውቁት ይገባል።
ያለነፃ ፕሬስ ዴሞክራሲ የሚታሰብ አይደለም።
ነፃ ፕሬስን እያፈኑና እያዳከሙ ዴሞክራትነትን ማረጋገጥ አይቻልም።
ከጦቢያ ጥቅምት 20 ቀን 1990
የአብዮታዊ ዴሞክራሲ ኢኮኖሚያዊ ዓላማ ካፒታሊዝም መሆኑ በድጋሚ ተረጋገጠ
ካፒታሊዝምን መገንባት የአብዮታዊ ዴሞክራሲያዊ ኢኮንሚያዊ ዓላማ መሆኑ በድጋሚ መረጋገጡን የኢህአዴግን የ10 ዓመት ትግል ለመገምገም አዲስ አበባ በተሰየመው ስብሰባ ላይ ተገለጸ።
የስብሰባው ቃል አቀባይ ትናንት በሰጤው መግለጫ ኢትዮጵያ የምትከተለው የካፒታሊዝም ወይም የከበርቴው ሥርዓት ግንባታ መሆኑን በኢህአዴግ የ1987 ዓ.ም የአዋሳ ጉባዔ ላይ በማያሻማ ሁኔታ መጠቀሱን አውስቶ አሁንም የኢህአዴግ ኢኮኖሚያዊ ዓላማ ካፒታሊዝምን መገንባት መሆኑን ዳግም አረጋግጧል።
በመሆኑም የኢህአዴግ የኢኮኖሚ ልማት ስትራቴጂ ገጠርንና አርሶ አደሩን ማዕከል ያደረገ ሁሉም የልማት ኃይሎች የሚሳተፉበትና ሰፊው ህዝብ በየደረጃው ተጠቃሚ የሚሆንበት ፈጣን ዕድገት የሚያስመዘግብ እንደሚሆን በስብሰባው እንደተሰመረበት ቃል አቀባዩ አመልክቷል።
በዚህም ወሳኙ ሚና የሕዝብና የባለሀብቱ ሆኖ መንግሥት የምሰረተ ልማት አውታሮችን በመዘርጋት ቁጥጥርንና ክትትሉን ብመአስተካከልና በልማት የተሰማራውን በክልል ዞንና ወረዳ ያለውን አመራር ጭምር የማስፈጸም አቅም ማጎልበት ላይ እንደሚያተኩርም ተጠቁሟል።
የኢትዮጵያ ተነፃፃሪ ኢኮኖሚ ነፃነት የሚረጋገጠውም በዚህ የኢኮኖሚ ልማት ጎድና እንደሆነና የኢህአዴግ የልማት ጎዳና ካፒታሊስት ሆኖ ገጠሩንና 85 በመቶ የሆነውን የኢትዮጵያ አርሶ አደር ማዕከል ያደረገ መሆኑን ቃል አቀባዩ ገልጿል።
ይህም የሀገሪቱን ከበርቴ በሰፊው የሚያሳትፍ መንግሥትም ሚናውን የሚያሳድግበትና እጅግ ወደኋላ ለቀሩ አካባቢዎች ልዩ ትኩረት የሚሰጥ ተነፃፃሪ ነፃነት ያለው እንደሆነ ተመልክቷል።
ሆኖም በአባላት ውስጥ ተይዞ የነበረው የተደበላለቀ አመለካከት በወቅቱ እንዲስተካከል ባለመደረጉ አስቀድመው ተይዘው የነበሩ አስተሳሰቦች በዕለት ተዕለት ህይወት መታየት የቀጠሉበት ሁኔታ እንደነበር አስታውሶ የአመለካከት ጉዳዩን በተመለከተ ጠቃሚ ውይይት መካሄዱን ገልጿል።
ይኸው ሰኔ 11 ቀን የተጀመርው የግምገማ ስብሰባ በበርካታ ርዕሶች ላይ እንደሚወያይ ቃል አቀባዩ ያስታወቀ ሲሆን ከነዚህ ውስጥ የአብዮታዊ ደሞክራሲ ምንነት በኢህአዴግ የተከሰቱ ችግሮችና የዝቅጠጥ ዝንባሌዎች እንደዚሁም የሥራ አሰፃሚው የ10 ዓመት ግምገማ ይገኙባቸዋል።
በመጀመሪያው አጀንዳ ዙሪያ የአብዮታዊ ዴሞክራሲ ታሪካዊ ሂደትና አሁን ኢህአዴግ የደረሰበት ደረጃ በሪፖርት ቀርቦ ሰፊ ውይይት ተካሂዶበታል።
በቀረቡት ገለፃዎች ኢህአዴግ በትጥቅ ትግሉ ዘመን ያቀፋቸው ኃይሎች በዋነኝነት ይከተሉት የነበረው ርዕዮተ ዓለም ትግሉን ከጫፍ ለማድረስ ወሳኝ ሚና መጫወቱ ተወስቷል።
ይህ ፕሮግራም በኢትዮጵያ ተንሰራፍቶ የነበረውን ወታደራዊ አምባገነን መንግሥት በመገርሰስና በሀገራችን ለመጀመሪያ ጊዜ በቀጥታና በሕዝቡ ተሳትፎ የፀደቀ ሕገ መንግሥታዊ ሥርዓት ለመገንባት ያስቻለ መሆኑም ተጠቅሷል።
ይሁንና ከአዲሱ ዓላማዊና ሀገራዊ ሁኔታ ጋር መጣጣምንም የሚጠይቅ እንደነበርና ይህም ከ1987 ዓ.ም በፊት በነበሩት ዓመታት በተካሄደ መለስተኛና ጥልቀት ያልነበራቸው ውይይቶች አማካኝነት የተፈፀመ እንደነበር በግምገማው መታየቱን ቃል አቀባዩ አመልክቷል።
የሚቀጥለው ውይይት የአብዮታዊ ዴሞክራሲ ፖለቲካዊ ዓላማ በሚል ርዕስ ላይ እንደሚሆን ቃል አቀባዩ ጨምሮ አስታውቋል።
ከአዲስ ዘመን ሰኔ 18 ቀን 1993
የኢትዮጵያ አንድነት ግንባር በአመስተርዳም ተወያየ
የኢትዮጵያ አንድነት ግንባር (ኢአግ) ዋና ፀሃፊ አቶ መርሻ ዮሴፍ የወቅቱ የፖለቲካ ሃይሎች ተግባር የወያኔ መንግስት ለኢትዮጵያ ሕዝብ መሰረታዊ ጥያቄዎች ተገቢ መልስ እንዲሰጥ መወጠር ነው በማለት አስገነዘቡ።
አቶ መርሻ ይህንን የገለጹት የኢትዮጵያ አንድነት ግንባር (ኢአግ) ድጋፍ ኮሚቴ በቅርቡ በአገራችን የተፈጠረውን ልዩ የጦርነት ሁኔታ አስመልክቶ በሆላንድ አገር ለሚኖሩ ኢትዮጵያውያን በአምስተርዱም ከተማ ባዘጋጀው ሕዝባዊ ስብሰባ ላይ ተገኝተው ንግግር ባደረጉበት ወቅት ነው።
ከአቶ መርሻ በተጨማሪ በስብሰባው ላይ በመገኘት ገለጻና ማብራሪያ የሰጡት ዶ/ር ማሞ ሙጨ እና አቶ አብርሃም ያየህ ናቸው።
ከቀኑ ስምንት ሰአት ጀምሮ በተካሄደው በዚህ ስብሰባ ፕሮግራም መሰረት የመጀመሪያው ተናጋሪ የነበሩት አቶ መርሻ ዮሴፍ የወያኔ መንግስት ለኤርትራ መገንጠል ብቻ ሳይሆን ለሻእቢያ መጠናከርና በቅርቡ በኢትዮጵያ ላይ ለተፈፀመው ወረራ ምቹ ሁኔታ የፈጠረ መሆኑን ከገለጹ በኋላ ይህ መንግስት በሀገርና በሕዝብ ላይ ያደረሰውን ጥፋት ለማረም ተጨባጭ እርምጃዎችን ሳይወስድ ኢትዮጵያን ከዘፈቀበት የጦርነት ማጥ ሊያስወጣት እንደማይችል አስረድተዋል።
አያይዘውም የተቃዋሚ ድርጅቶች ሚና ለመሰረታዊ ለውጦች የሚያደርጉትን ትግል በመተው የወያኔ መንግስት ተቀጽላ ለመሆን መሽቀዱደም ሳይሆን ህብረታቸውን አጠናክረው የፖለቲካ እስረኞች በአስቸኳይ የሚፈቱበትን በነጻ የመደራጀት የመንቀሳቀስና ሀሳብን የመግለጽ መብቶች የሚከበሩበትንና የአገራችንን ዋና ዋና ፖለቲካ ችግሮች በጋራ ለመፍታት ሁሉን አቀፍ የሆነ ብሄራዊ ውይይት የሚደረግበትን ሁኔታ ለመፍጠር በወያኔ መሪዎች ላይ ተጽእኖ ማድረግ መሆኑን አብራርተዋል።
አቶ መርሻ ዮሴፍ ንግግራቸውን ሲያጠቃልሉ የወያኔ መንግስት በአስቸኳይ ለእነዚህ መለስተኛ ጥያቄዎች ግልጽና የማያሻማ መልስ የማይሰጥ ከሆነ የኢትዮጵያ አንድነት ግንባር (ኢአግ) ለሰላማዊ ድርድር በር ለመክፈት ሲል ላለፉት ስድስት ወራት ያደረገውን የአንድዮሽ ተኩስ ማቆም እርምጃ እንደገና ለመመርመር ይገደዱል በማለት አስምረውበታል።
ሁለተኛው ተናጋሪ ዶ/ር ማሞ ሙጨ ወረራው በኢትዮጵያ ክብርና ነጻነት ላይ የተቃጣ ድፍረት እንደሆነ ገልፀው የሻእቢያን እብሪት ለመስበርና ጦርነቱን በኢትዮጵያ ሕዝብ ድል አድራጊነት ለማጠናቀቅ ሁላችንም የተቻለንን ሁሉ የማድረግ ብሄራዊ ግዴታ አለብን የሚል ጥሪ አስተላልፈዋል።
አቶ አብርሀም ያየህ በበኩላቸው ወያኔና ሻዕቢያ የመንግስት ስልጣን ከመጨበጣቸው በፊትና ከዚያም በኋላ የነበራቸውን ግንኙነት በዝርዝር አስረድተዋል።
የወያኔ ድርጅት ከድጋፍ አልፎ በቀጥታ ለኤርትራ መገንጠል መዋጋቱንም አስታውሰዋል።
አቶ አብርሃም ያየህ ወደፊት በኤርትራ የሚካሄደው ሪፈረንደም አብዛኛው የኤርትራ ሕዝብ በመረጠው መሰረት በውህደት በፌዴሬሽን ወይም በነጻነት የሚፈፀም ይሆናል ያሉ ቢሆንም ቀደም ሲል ሻእቢያ ራሱ ያቀረበውን የውሳኔ ሕዝብ ሀሳብ በመሰረዝ ነጻነት ወይም ባርነት በሚል ጭፍን ምርጫ በተካበት ወቅት ወያኔ ምንም ተቃውሞ አለማድረጉን ከገለጹ በኋላ ዛሬ ለጦርነቱ መንስኤ ተደርጐ የቀረበውን የድንበር ጉዱይ በጊዜ ለመፍታት የወያኔ መሪዎች ምንም ጥረት አለማድረጋቸውን አመልክተዋል።
በመጨረሻም የወያኔ መሪዎች ላለፉት ሰባት አመታት ኢትዮጵያን ለማፈራረስ የነበራቸውን አላማ ለማሳካት ሲጥሩ እንጂ ለብሄራዊ ጥቅም የሚበጅ ተግባር ሲፈጽሙ አልታዩም።
አሁንም ከእነሱ ጋር ያለቅድመ ሁኔታ በመተባበር የአገርን አንድነት ለማስከበር ይቻላል የሚለው አስተሳሰብ በቅን ልቦና የሚቀርብ ቢሆን እንኳን ውጤቱ አደገኛ ይሆናል በማለት አስጠንቅቀዋል።
ሶስቱም ተናጋሪዎች ከስብሰባው ተሳታፊዎች ለቀረቡት በርካታ ጥያቄዎችና አስተያየቶች መልስና ማብራሪያ ከሰጡ በኋላ የእለቱ ፕሮግራም ከምሽቱ 12 ሰአት ተኩል ላይ ተጠናቋል።
ከፊያሜታ ሐምሌ 21 ቀን 1991
"መናፍቅ" የሚል ስም የተሰጣቸው አባት ድርጊቱን አወገዙ
በኢትዮጵያ ኦርቶዶክስ ተዋህዶ ቤተ ክርስቲያን በልዩ ልዩ አብያተ ክርስቲያናት በወንጌል አገልግሎት ተመድበው ሲሰሩ የነበሩትና "ስምዓፅድቅ" በተባለ ጋዜጣ መናፍቅ የሚል ስም የተሰጣቸው አባ ቀፀላ መንግሥቱ የተባሉት አባት "መናፍቅ" መባሌ የጠላት ወሬ ነው ሲሉ ድርጊቱን አወገዙት።
በኦርቶዶክስ ውስጥ በሁለት ወገኖች የተፈጠረው ንክሻ በአሁኑ ሰዓት እየተካረረ እንደሆነ ለማወቅ የተቻለ ሲሆን፣ የቤተ ክርስቲያኗን የአንድነት ምሰሶ እንዳያናጋ በብዙ የቤተ ክርስቲያን ሰዎች ዘንድ የሥጋት ደመናን አንዣቧል።
አባ ቀፀላን ጨምሮ በርካታ የቤተ ክርስቲያን ልጆች የተወነጀሉበትን ስምዓፅድቅ ጋዜጣ ጠቅሰው ድርጊቱን በመኰነን ዝርዝር የላኩት አባ ቀፀላ፣ በአሁኑ ሰዓት የሚኖሩት፣ በኖርዝ አሜሪካን በካናዳ የኢትዮጵያ ኦርቶዶክስ የስብከት ወንጌል መምሪያ ኃላፊ ሆነው ነው።
በየካቲት ወር 1990 መናፍቅ እንደሆንኩ ተደርጐ የተፃፍብኝን አይቼ አዝኛለሁ።
ያሉት አባ ቀፀላ፣ ባለኝ ሙያ ማለት፣ በአቋቋም መምህርነት፣ በዜማ፣ በቅኔ በዝማሬ መዋስዕት ቤተ ክርስቲያንን አገልግዬአለሁ።
ከመነኰስኩ በኋላም ከቅስና እስከ ቁምስና ማዕረግ ደርሼ ኦርቶዶክስ ተዋህዶን ከማገልገል ወደኋላ አላልኩም።
በአሁኑ ሰዓት ባለሁበት በኖርዝ አሜሪካን (ካናዳም) በሰብከተ ወንጌል አገልግሎት ተሰማርቼ የምገኝ የኦርቶዶክስ ተዋህዶ ልጅ እንጂ መናፍቅ ስላልሆንኩ የተወራብኝ የበቀል ስም የማጥፋት ዘመቻ ፍሬ ቢስ መሆኑ እንዲታወቅልኝ እፈልጋለሁ ይላሉ።
ይህ ብዙ ክፍለ ዓለማትን አቋርጦ የደረሰን ዜና ዘገባ እንደሚያመለክተው፣ ምስጢረ ሥጋዌን፣ የመፅሐፍ ቅዱሳን ይዘትና አተረጓጐም ያስተማሩኝ ብፁዕ አቡነ መርሐ ክርስቶስና ብፁዕ አቡነ ናትናኤል ቋሚ ምስክሮቼ ናቸው ሲሉ የተነተኑትን የአባ ቀፀላን መናፍቅ የመባል ብሶት በሰፊው ይዘረዘራል።
በምስካየ ኀዙናን መድኃኔዓለም ገዳምና በሌሎችም የአዲስ አበባ አድባራት ለበርካታ ዓመታት ወንጌል በመስበክ ሥራ ኖረው ወደ ካናዳ ከተጓዙ ወዲህ ስለሰሙት "መናፍቅ" የመባል ስያሜ ከልብ ያዘኑት "አባ" ጦር ከፈታው ወሬ የፈታው እንደሚባለው በወሬ እንዳይፈታ ለሕዝበ ክርስቲያን የአደራ መልዕክት ጭምር አስተላልፈዋል።
አባ ቀፀላን ጨምሮ በርካታ ሰዎች የተወነጀሉት መናፍቅ የመባል ጉዳይ፣ ችግሩ የግለሰቦቹ ብቻ ሳይሆን፣ ከጊዜ በኋላ የኦርቶዶክስ ቤተ ክርስቲያን ነው የሚሉም ብቅ ብቅ ማለታቸው አልቀረም።
በተጠቀሰው ጋዜጣ የተወነጀሉት፣ ብዙዎቹ ከሥራና ደመወዝ ከመታገድ አልፈው በዚሁ "መናፍቃን" የመባል ሰበብ ባለፈው ነሐሴ ወር 1990 መጀመሪያ ላይ ደብረ ሊባኖስ ገዳም ሳይቀር የደም መሬት ሆኖ እንደነበር ውስጥ አዋቂዎቹ እየተናገሩ ይገኛሉ።
ብዙ የቤተ ክህነት ሰዎችን ያስደነቀው ጉዳይ ቢኖር፣ የሁለቱ ወገኖች ወደ ተካረረ የበቀል አቅጣጫ መጓዙ ሳይሆን፣ የቤተ ክርስቲያኑ ኃላፊዎች አንድ ውሳኔ መስጠት አለመፈለጋቸው ነው።
አሁን እንደቀላል የታየው የቤተክርስቲያን የውስጥ፣ ያውም የሃይማኖት ችግር "ተቀምጦ የሰቀሉት ቁሞ ለማውረድ ያስቸግራል" እንደሚባለው እንዳይሆን ያስፈራ ነገር ሆኗል ብለዋል።
"መናፍቃን" የተባሉት መምህራን ትክክለኛ ሆነው ከተገኙ እንደቀደሙት አባቶች ጉባኤ ተሰርቶ፣ እነሱም ተጠይቀው የማይመለሱ ከሆኑ ቤተ ክርስቲያን በግልፅ ማወጅ አለበት እንጂ፣ ሁሉንም በቸልተኝነት እየተመለከተች በሰበብ አስባብ ለስደት ዳርጋ፣ "እሾህን በሾህ" በሚለው መርህ ነገ ከውስጥ አዋቂዎች የሚሰነዘረውን የጠላትነት ጦር መቋቋም ያዳግታታል የሚሉትም የኦርቶዶክስ ተቆርቋሪ ወገኖች ናቸው።
ከግማሽ ዓመት በላይ ሆኖ ዳኝነት ያልታየለት ይህ በኦርቶዶክስ ውስጥ ተለኩሶ ለመቀጣጠል ግን ጊዜን የሚጠብቅ የሚመስለው አስጊ ሁኔታ ትክክለኛ የኦርቶዶክሳዊነት ፍቅር ያላቸውን ከልብ ያሳሰበ፣ ያሳዘነ መሆኑ እየተነገረለት ይገኛል።
እነዚህን የሰላ አንደበት፣ ከሙሉ የቤተ ክርስቲያን እውቀት ጋር የቤተ ክርስቲያን ኃላፊዎች የገፈተሯቸውን፣ የሚፈልጓቸው የሃይማኖት ድርጅቶች ብዙዎች መሆናቸውን የጠቆሙት ደግሞ፣ የኦርቶዶክስ ባለ ሥልጣናት ለእንዲህ ዓይነቱ ሃይማኖታዊ ውዝግብ አፋጣኝ መልስ መስጠት ይጠበቅባቸው ነበር።
ነገር ግን ኦርቶዶክስ ባለቤት ያጣች በሚያስመስል መልኩ አንድ ነገር በውስጧ ሲፈጠር መፍትሔ የሚሰጥ ተቆርቋሪ መጥፋቱ አሳዛኝ ነው በማለት ኃዘናቸውን ይገልፃሉ።
ሁለቱንም ወገኖች በበላይነት የምትቆጣጠረውና የምትመራው ቤተ ክህነት፣ "መናፍቃኑ በተባሉትም ሆነ በባዮቹ ዙሪያ ያላቸው ነገር እስካሁን የለም።
ያስተላለፈችው ይፋ የሆነ መግለጫም አልተሰማም ድምጿን በማጥፋት እንደተኛች ነው።
የተለኰሰው የእርስ በርስ ሽኩቻ ግን ከአገር ውስጥ አልፎ ወደ ውጭ ዓለም ዘልቋል።
ስለዚህም በውጭ አገር ያሉት አባ ቀፀላ መንግሥቱ ባሉበት ሆነው የተሰማቸውን የስም ማጥፋት ዘመቻ ኰንነውታል።
ይህ በሁለቱ የኦርቶዶክስ ተከታዮች መካከል የተፈጠረው ፍጥጫ ካሁኑ መፍትሔ ካልተገኘለት ከሂደት የት እንደሚያመራና ጠንቁ ለቤተ ክርስቲያኗ እንደሚተርፍ መገመት የሚያዳግት አይሆንም።
ከፊያሜታ መስከረም 15 ቀን 1991
"ከካቶሊኮች ጋር ያላቸውን ፍቅር ለማፅናት ነው"
ፓትርያርኩ የሮማንያ ጉዞ ነቀፌታን አስከተለ!
ተቃውሞውም፣ ነቀፌታውም፣ ከተጧጧፈባቸው ዓመታት ተቆጥረዋል።
ፓትርያርኩ ግን ስድብንም፣ ነቀፌታውንም፣ ሽሙጡንም ስለተለማመዱት እንደልብስ ለብሰው፣ መንበረ ፕትርክናውን ጨምድደው ይዘው በመንገዳገድ ላይ ናቸው።
የእስካሁኑ ተቃውሞች እንዳሉ ሆነው ሰሞኑን የቤተ ክህነት ሰራተኞች ሲያወሩት የሰነበቱት አዲሱ ክስተት ደግሞ፣የአባ ጳውሎስ ባለፈው ሳምንት ወደ ሮማንያ የመጓዛቸው ነገር ነው።
ስለጉዟቸው አስመልክተው ከሚሰነዘሩት ነቀፌታዎች መካከል፣ በየዓመቱ በካቶሊክ አዘጋጅነት ጥሪ ከሚረግላቸው ልዩ ልዩ የሃይማኖት ድርጅቶች መካከል አንድም የሃይማኖት መሪ የሚሄድ አለመኖሩንና ጥሪው በተወካዮች ብቻ የሚከናወን መሆኑን፣  ለዓለም ሰላም በሚል የሚዘጋጅው ይህ ዓመታዊ ዝግጅት ክርስቲያኖችን ብቻ ሳይሆን ሌሎችን ሃይማኖቶች ጭምር የሚያካትት ሲሆን፣ ከየትኛውም የሃይማኖት ክፍል የሚላከው ተወካይ ሆኖ ሳለ ለመጀመሪያ ጊዜ የኦርቶዳክስ ተዋህዶ ቤተ ክርስቲያን መሪ የመሄዳቸው ጉዳይ አሳፋሪ ነው ይላሉ።
"ካቶሊኮች ጋር ያላቸውን ፍቅር ለማፅናት ነው" ያሉት እነዚህ ሠራተኞች ፓትርያርኩ ወደተጠቀሰው አገር ሲያመሩ የሰጡት (ያስተላለፉት) መልዕክትም ከአንድ አባት የማይጠብቅ እውነተኛነት የጐደለው ነው ብለዋል።
የሮማንያ ፓትርያርክና ፕሬዚዳንት ጥሪ አድርገውልኝ ነው የምሄደው ያሉት ፓትርያርክ እስካሁን በተወካይ ሊቀጳጳስ ብቻ ሲከናወን የነበረው ዓመታዊ ጥሪ ላይ እሳቸው ሲሄዱ የሚያስነቅፍ መሆኑን በመረዳት ጥሪ ተደርጐልኝ ነው በማለት እውነታውን ለመሸፍፈን ያደረጉት ጥረት ነው፣ ሲሉ አመልክተዋል።
ከሰላሳ በላይ አብያተ ክርስቲያናት፣ከክርስትና ሃይማኖት ውጭ የሆኑ እንደ እስልምናና የመሳሰሉ የሃይማኖት ተወካዮች በዓመት አንድ ጊዜ በካቶሊክ ቤተ ክርስቲያን አዘጋጅነት በተለያየ ክፍለ ዓለም በማዘዋወር የሚዘጋጀው ይህ ለዓለም ሰላም ተብሎ በሚከናወነው የፀሎት ሥነ ሥርዓት ላይ የትኛውም ሃይማኖት መሪ የማይሄድ መሆኑን ስለሰበካው ዓላማና ዝግጅት የሚያውቁት ወገኖች አስረድተዋል።
በፓትርያርኩ ላይ የሚሰነዘሩት ነቀፌታዎች በዚህ ብቻ የሚያበቁ አይደሉም።
በወቅታዊ የሀገራችን ችግር አስመልክቶ ብሔራዊ የዕርዳታ አሰባሳቢ ኮሚቴ በመታቀፍ አለሁ፣ ለማለት ባለፈው ሳምንት ከአቶ ስምኦን መቻሌ ጋር ተቀምጠው ገንዘብ ከመቁጠር ይልቅ፣ እንደ ሃይማኖት አባትነታቸው በተለያየ ክፍለ ዓለም በመዘዋወር በጦርነት ለተጐዱ ወገኖቻችን ዕርዳታ ማሰባሰብ ነበረባቸው የሚሉም አሉ።
የፓትርያርኩን በቴሌቪዥን መስኰት በመታየት ዕርዳታ ሲቀበሉ የተመለከቱት ወገኖች በአንዳንድ ድርጊቶች ተነስተው ለምን ወደ ዓለም ሕብረተሰብ በመዘዋወር ዕርዳታ እያሰባሰቡም፣ ይበሉ እንጂ የፓትርያርኩን በዓለም ዙሪያ ስለደረሰባቸው በተደጋጋሚ ቅሌት የመከናነብ ምስጢር ጠንቅቀው የሚያውቁት ግን የእስካሁኑ ውርደት ይበቃቸዋል፣ ዳግም በገማ እንቁላል ለመደብደብ ኢትዮጵያውያን ወደሚገኙበት ክፍለ ዓለም እግራቸውን አያነሱም ይላሉ።
የሰሞኑ ወደሮማንያ መሄድም ቅሌት የማያስከትል መሆኑን ስለተማመኑበት እንጂ ኢትዮጵያውያን በብዛት የሚገኙበት አገር ድርሽ እንደማይሉ የተረጋገጠ ነው ብለዋል።
በሌላ በኩል ደግሞ፣ On the other hand, የአገር ውስጧን የዕርዳታ አሰባሰብም ለማስመሰል ካልሆነ በስተቀር፣ የትግራይ ሕዝብ ለጦርነትና ለረሃብ የመዳረጉን ነገር እኔን የተቃወመኝ ሕዝብ ስለሆነ እኔን በተቃወመኝ ማግስት የቦምብ ውርጅብኝ ወረደባቸው" በማለት በእሳቸው ኃዘንና ፀሎት የመጣ ቁጣ እንደሆነ ተደርጐ እንደሚያስወሩ እየተነገረ ነው።
በቅርበት ያሉት ወገኖች እንደሚሉት ከሆነ፣ በዚህ አባባላቸው በርካታ የቤተ ክህነት ሰራተኞች እጅግ አዝነው እንደነበርና በአንድ የግል ጋዜጣም "በእኔ ላይ በተነሱ ማግስት ቦምብ ወረደባቸው" ማለታቸውን መዘገቡን አስተውቀዋል።
የትግራይ ሕዝብ ለሃይማኖቱ ተቆርቋሪ ታሪኩን አክባሪ ፅኑዕ እምነት ያለው እንደመሆኑ መጠን የፓትርያርኩን ታሪካዊ ሂደት በማጥናት ሃይማኖት የሚያጐድፉ መሆናቸውን ስለረጋገጠ የወሰደውን የምነትና እውነተኛነት አቋም ከግል ጥላቻ ጋር አቆራኝቶ እኔን ስለተቃወመኝ የቦምብ ውርጅብኝ ማለት አሳፋሪ ነው ሲሉ ኰንነውታል።
ከግል ወዳጃቸው አባ ገሪማ ጋር በመሆን በቤተ ክርስቲያኗ ገንዘብ ወደሮማንያ የገሰገሱት አባ ጳውሎስ አሁንም እውነተኛ አባታዊ ፍቅር ቢኖራቸው የበደሉትን የትግራይ ሕዝብ ባይሆን በዚህ የመከራ ወቅት በቦታው ድረስ ተጉዘው ይቅርታ በመጠየቅ በጦርነት የተጐዱትን ወገኖች አፅናንተውና አበረታተው መምጣት በቻሉ ነበር፣  ነገር ግን እንደተባለው በቀል ስላለባቸው ይመስላል አንድም ቀን የትግራይን መሬት ሳይረግጡ ወራትን አስቆጠሩ ሲሉ የትግራይ ሕዝብ የደረሰበትን ሰቆቃ የተሰማቸው ወገኖች ይናገራሉ።
ከፊያሜታ ዓውደ ሰንበት ጳጉሜ 1 ቀን 1990
ኢትዮጵያ የግብፅን እርዳታ አልተቀበለችም!
የግብፅ አምባሳደር "ምክንያቱን አናውቅም" አሉ
በቅርቡ የግብፅ መንግሥት ለኤርትራ የቁሳቁስ እርዳታ መስጠቷን አስመልክቶ የተለያዩ አስተያየቶች ሲሰነዝሩ ቆይተዋል።
ይህን በተመለከተ በኢትዮጵያ የግብፅ አምባሳደር የሆኑትን ማርዋን በድር በኢምባሲያቸው ቃለ መጠይቅ አድርገንላቸው ነበር።
ስለትብብራቸው እያመሰገንን ከአምባሳደሩ ጋር የተደረገውን ቃለ ምልልስ በከፊል አቅረበነዋል።
ፊያሜታ፦ ሚስተር አምባሳደር በቅርቡ ለኤርትራ መንግሥት ዕርዳታ ሰጥታችኋል።
ይህንኑ እርዳታ ለኢትዮጵያ መንግሥት መስጠት በፈለጋችሁ ጊዜ ደግሞ የተሰጣችሁ ምላሽ እንደሌለ ተገልጿል።
ይህን እርዳታ አልቀበልም ያለው ክፍል ማነው? ምክንያቱስ ምንድን ነው?
አምባሳደር ማርዋን በድር፦ ለምን እርዳታውን አንቀበልም እንዳሉ አናውቅም፣ አልቀበለውም ያለውን ክፍል በተመለከተ በጋዜጣዊ መግለጫችን ላይ ገልፀናል።
ፊያሜታ፦ ለመሆኑ የእርዳታው ሁኔታ በምን ዓይነት የሚከናወን ነበር?
አምባሳደር፦ በኛ በኩል ከሌሎች የአፍሪካ አገሮች ጋር ተባብሮ የመስራት ፍላጐት አለን።
በተለያዩ የአፍሪካ አገሮች ውስጥ የሚሰሩ 320 ኤክስፐርቶች አሉን። ከእነዚህ ውስጥ ከግማሽ በላየ የሚሆኑት ዶክተሮች ናቸው።
ምን ዓይነት ሃኪሞች ለኢትዮጵያ እንደሚያስፈልጓት አውቀን እርዳታና ትብብሩን ለማድረግ ያቀረብነው ጥያቄም ምላሽ አላገኘም።
ባለፈው ጊዜ በናይሮቢ የቦንብ ፍንዳታ ሲደርስ ተመሳሳይ የሆነ እርዳታ አድርገናል።
የጤና ጥበቃ ሚንስትራችን ራሱ ወደ ናይሮቢ ሄዶ ነበር።
ሚንስትሩ የቀዶ ጥገና ሃኪም ነው።
የፕላስቲክ ሰርጀሪ የሚያስፈልጋቸውን ሰዎች ከራሱ ጋር ወደ ካይሮ ይዞ በመሄድ እሱ ራሱ ሕክምናውን አድርጐላቸዋል።
እኛ በሁሉም መስክ ከሌሎች የአፍሪካ አገሮች ጋር እንተባበራለን።
ኢትዮጵያ ግን ፈቃደኛ አልሆነችም።
ጥሩ ምላሽ ለሚሰጡን ሁሉ አስፈላጊውን ትብብር እናደርጋለን።
ኤርትራ የመርዳቱም ነገር ቢሆን አሁን ኢትዮጵያ ከኤርትራ ጋር ካላት ችግር አንፃር እየታየ ስለሚጋነን ነው እንጂ አንድ አገር ሌላውን ቢረዳ ምን ችግር አለው? ለምሳሌ ጣሊያንና ጀርመን ለኤርትራ በሚሊዮን የሚቆጠር ዶላር ረድተዋል አሁንም እየረዱ ናቸው።
ማንም ግን ይህን የአውሮፓውያን እርዳታ የሚጠቅስ የለም።
የግብፅ ነገር ብቻ ለምን እንደሚጐላ አይገባንም።
ግብፅን አስመልክቶ ለምን የተስተካከለ ዜና አይሰራም።
በጣም ያሳዝናል።
እስካሁን ከኢትዮጵያ ጋር ባለን ግንኙነት መልካም ምላሽ የሚሰጡን የአዲስ አበባ ዩኒቨርስቲ እና ኰሌጆች ናቸው።
አሁንም ቢሆን ለምናደርገው የህክምና እርዳታ የውጭ ጉዳይ ሚንስትርና የጤና ሚንስትር ምላሽ አልሰጡንም።
ፊያሜታ፦ እናንተ እርዳታውን በውጭ ጉዳይ ሚንስትር በኩል ከምትጠይቁ በቀጥታ ለዚህ ለተቋቋመው ለእርዳታና ማስተባበሪያ ኰሚሽን ለምን አትሰጡም?
አምባሳደር፦ የኛ ግንኙነት የሚሆነው ከውጭ ጉዳይ ሚንስቴር ጋር ነው።
እንደገና ደግሞ ሌላ የተወሳሰበ ነገር መፍጠር አንፈልግም።
እንደአሰራራችን ከሆነ ይህ የኛ ሁኔታ የሚመለከተውና ምላሽ መስጠት የሚገባው የውጭ ጉዳይ ሚ/ር መስሪያ ቤት ነው።
እስካሁን ድረስም መልካም የሆነ ግንኙነት አለን።
ችግሩ አፋጣኝ የሆነ ምላሽ አለማግኘታችን ነው።
በኛ በኩል ለኢትዮጵያ የምናደርገውን ድጋፍ የምንቀጥልበት ይሆናል፣ በማለት መልስ ሰጥተዋል።
ከፊያሜታ ነሐሴ 24 ቀን 1990
የኢትዮ-ኤርትራ ድንበር ማካለል ከምሥራቅ ይጀመራል
የኢትዮጵያና ኤርትራን ድንበር ማካለል ከምሥራቅ እንደሚጀመር የተባበሩት መንግሥታት የዜና ምንጭ ኢሪን አስታወቀ።
ኢሪን ባለፈው ሳምንት በለንደን በሁለቱም ወገኖች ከፍተኛ አካላት የተካሄደውን ውይይት ጠቅሶ ባለፈው ሰኞ እንዳመለከተው የድንበር ማካለሉ ከምሥራቅ እንደሚጀመር የተገለፀው ገለልተኛው የኢትዮ-ኤርትራ ድንበር ማካለል ኮሚሽን ባዘጋጀው የለንደን ስብሰባ ላይ ነው።
ኢሪን ለሰላም ሂደቱ ቅርበት ያላቸውን ዲፕሎማቲክ ምንጮችን ዋቢ በማድረግ ጨምሮ እንደዘገበው አንድ ሺ ኪሎ ሜትር የሚሸፍነው የድንበር ማካለል ከምሥራቅ መጀመሩን ኢትዮጵያ የምትፈልገው ነው።
በለንደኑ ስብሰባ በተመድ የኢትዮ-ኤርትራ ተልዕኮ /አንሚ/ ኃላፊና የዋና ፀሐፊ ኮፊ አናን ተወካይ ሌግዋላ ጆሴፍ ሌግዌላ ተገኝተዋል።
አምና ሚያዝያ ወር ይፋ በሆነው የኢትዮ-ኤርትራ ድንበር ማካለል ውሳኔ በምዕራብ በኩል ባድመን ጨምሮ አከራካሪ የሆኑ ቦታዎች ላይ ተጨማሪ ግልፅ ማብራሪያ እንዲቀርብ መጠየቁ ይታወቃል።
የኢትዮ-ኤርትራ ድንበር ማካለል በመጪው ግንቦት እንደሚካሔድ መገለጹ ይታወሳል።
ከአዲስ ዘመን የካቲት 13 ቀን 1995
አርቲስት ጂጂ ኢትዮጵያውያን አትሌቶችን ለማወደስ ልዩ የሙዚቃ ዝግጅት በአቴንስ አቀረበች
28ኛውን የኦሊምፒያድ ውድድር እያስተናገደች ባለችው አቴንስ በርካታ ኢትዮጵያውያንን ያሰባሰበ ልዩ የሙዚቃ ዝግጅት ተካሄደ።
ሬውተርስ ትናንት እንደዘገበው ባለፈው ቅዳሜ ምሽት በተካሄደው የሙዚቃ ዝግጅት መሪ ተዋናይ በተካሄደው የሙዚቃ ዝግጅት መሪ ተዋናይ ሆኖ ያመሸችው ታዋቂ ድምጻዊት እጅጋየሁ ሺባባው (ጂጂ) ናት።
ጂጂ በነጭ የሀገር ልብስና በወርቅ ጌጣ ጌጦች ተንቆጥቁጧ የቀድሞና የአሁኖቹን የኦሊምፒክ ባለድል አትሌቶች እያነሳሳች ስታሞጋግሳቸው አምሽታለች።
አቴንስ ውስጥ በሚገኘው የጋላዚዮ የምሽት ክበብ በተካሄደው የሙዚቃ ፕሮግራም ላይ ሻለቃ ኃይለ ገብረሥላሴ እንዲሁም በኦሊምፒክ አሥር ሺ ሜትር ርቀት ዓለምን ያስደመሙት አትሌት ቀነኒሳ በቀለና ስለሺ ስህን ተገኝተዋል።
በከተማዋ ያሉ አብዛኛዎቹ ኢትዮጵያውያን የሚኖሩበትና «ኪፕሰሊ» በመባል በሚታወቀው አካባቢ በተዘጋጀው ልዩ ፕሮግራም ላይ ከ300 ያላነሱ የአገሬው ዜጎች ተሰባስበዋል።
በቅዳሜው የድል ብሥራት ምሽት በነጎድጓዳማ ድምጿና ለጥበብ በተፈጠረችው አርቲስ ጂጂ ድንቅ የመድረክ እንቅስቃሴ መላው ታዳሚ ከመቀመጫው ተነስቶ ለመጨፈር ተገድዷል።
የኢትዮጵያውያን አትሌቶች የድል ብሥራት የተንፀባረቀበት ይህ የሙዚቃ ምሽት በኢትዮጵያውያኑ ዘንድ መልካም ትውስታን ትቶ አልፏል።
ሙዚቃና ስፖርት ዓለም አቀፋዊ ባህሪ እንዳላቸው ምስክርነቱን የሰጠ ምሽትም ነበር።
አትሌት ቀነኒሳ የአገሩን ልጅ ስለሺን አስክትሎ በአቴንሱ የአሥር ሺ ሜትር ርቀቱን 27 ደቂቃ ከ05 ነጥብ 10 ሴኮንድ በመፈፀም አዲስ ክብረ ሰሰን ማስመዝገቡ ይታወቃል።
ከአዲስ ዘመን ነሐሴ 21 ቀን 1996
የአክሱም ሐውልት ቀደም ሲል በቆመበት አካባቢ አዳዲስ ታሪካዊ ቅርሶች ተገኙ
የአክሱም ሐውልት ቀደም ሲል በቆመበትና ሌሎች በዓለም አቀፍ ቅርስነት የተመዘገቡ የአክሱም ቅርሶች በሚገኙበት አካባቢ አዳዲስ የታሪክ ቅርሶች ማግኘቱን የተባበሩት መንግሥታት የትምህርት፣ የሳይንስና የባህል ድርጅት (ዩኔስኮ) አስታወቀ።
ዩኔስኮ ትናንት በላከው መግለጫ እንዳመለከተው፤ አዳዲሶቹ የታሪክ ቅርሶች የተገኙት ባለፈው ሳምንት ውስጥ የአክሱም ሀውልትን ለማቆም እገዛ እንዲያደርግ በዩኒስኮ የተላከው የቅርስ ፍለጋ ባለሙያዎች ቡድን ነው።
በዩኒስኮ የቅርስ ማዕከል ባለሙያ ኤልዛቤጥ ዋንጋሪና የድርጅቱ የዓለም ቅርስ ማዕከል አባል ጄም ዊልያም እንደገለጹት፤ የአክሱም ሐውልት መጀመሪያ ቆሞ የነበረበት ቦታ ተቀብረው የተገኙት ቅርሶች የተለያዩ ክፍሎችና የነገሥታት መቃብሮች ናቸው።
በአዲሱ ግኝት አካባቢ የበርካታ የነገሥታትና ቤተሰቦቻቸው መቃብር ቤቶች መኖራቸው በባለሙያዎቹ ቡድን በተካሄደው ምርመራ መረጋገጡንም በመግለጫው ተመልክቷል።
የዩኒስኮ ዋና ዳይሬክተር ኮቺሮ ማቱ ሱራ አዲስ ቅርስ የመገኘቱና ዜና ሲሰሙ መሬት ውስጥ ተቀብረው የተገኙት አንዳንዶች የመቃብር ሥፍራዎች መሆናቸው «ታላቅና ጠቃሚ ግኝት» ነው ሲሉ አድናቆታቸውን ገልጸዋል።
በሙከራው የተከሰተው አዲስ ነገር ተመራማሪዎችን ይበልጥ እንዲሠሩ ከመጋበዙም በላይ አክሱምን ዓለም አቀፋዊ የቅርስ ምርምር መናኸሪያ ማዕከል እንደሚያደርጋት የዩኒስኮ መግለጫ ጠቁሞ፣ ይህም ለኢትዮጵያ የቱሪዝም ኢኮኖሚ ልማት ከፍተኛ አስተዋፅኦ እንደሚያበረክት አመልክቷል።
የዩኒስኮ ባለሙያዎች የሥነ ምድር ምርምር ከፍተኛ ኤክስፐርቶች ቡድን መሪ ፎዶልፎ ፋቶቪች እንደገለጹት፣ በተለይ የመቃብር ግኝቶቹ ጣሊያን ውስጥ በሚገኝ የዩኒቨርስቲ ቤተ ሙከራ ተቋም (ላቦራቶሪ) ውስጥ ጥልቅ የምርምር ሥራ ይካሄድባቸዋል።
እነዚሁ የመቃብር ግኝቶች ቀጣይ ምርምሮች በጣሊያንና በኢትዮጵያ መንግስት ሙሉ ዕውቅናና ፈቃድ እንደሚሆንም ዩኒስኮ አስታውቋል።
የአክሱም ሀውልትን ለማቆም እገዛ ለማድረግ ወደ ኢትዮጵያ የገባው የባለሙያዎች ቡድን የምድር ራዳርን ጨምሮ ጥልቅ የምድር ውስጥ ሁኔታን በቀላሉ ተመልክቶ መረጃ ማሰባሰብ በሚያስችል ዘመናዊና ከፍተኛ የቴክኖዎሎጂ መሣሪያዎች ያሉት መሆኑም ተጠቁሟል።
ከአዲስ ዘመን ሚያዝያ 19 ቀን 1997
ከሦስት መቶ በላይ ዓለም አቀፍ ታዛቢዎች እንደሚሰማሩ ተጠቆመ
በግንቦቱ ምርጫ ከ300 በላይ ዓለም አቀፍ ታዛቢዎች በተለያዩ አገራት ክፍሎች እንደሚሰማሩ የኢትዮጵያ ብሔራዊ ምርጫ ቦርድ ሰብሳቢ ገለጹ።
ሰብሳቢው አቶ ከማል በድሪ ትናንት ለአገር ውስጥና ለውጭ ጋዜጠኞች እንደገለጹት፤ ዓለም አቀፍ ታዛቢዎች ከአፍሪካ ሕብረት፣ ከአውሮፓ ሕብረት፣ ከዓረብ ሊግና ከካርተር ማዕከል እንዲሁም ከተለያዩ አገሮች ኤምባሲዎች የተወከሉ ናቸው።
ምርጫውን ለመታዘብ ጥያቄ ካቀረቡ የዲፕሎማሲያዊ ተልዕኮ ካላቸው ውስጥ የአሜሪካ፣ የጃፓን፣ የቻይና የሕንድና የቱርክ ኤምባሲዎች መሆናቸውን ሰብሳቢው ጠቁመዋል።
በዘንድሮ ምርጫ በአጠቃላይ 319 ዓለም አቀፍ ታዛቢዎች እስካሁን ፈቃድ ማግኘታቸውን አመልክተው፣ የጃፓንና የቻይና ኤምባሲዎች ቀደም ሲል ከመደቧቸው ታዛቢዎች በተጨማሪ ሌሎችን ለማሰማራት ፍላጎት እንዳላቸውም ገልፀዋል።
የአገር ውስጥ ታዛቢዎችን በተመለከተ እስካሁን የምርጫውን እንቅስቃሴ ለመቃኘት በእርግጠኝነት ፈቃድ ያገኙ ሦስት የሐይማኖት ተቋማት መሆናቸውንም አመልክተዋል።
በሌላ በኩል ዕጩዎችና የፖለቲካ ድርጅቶች በምርጫ ጽሕፈት ቤቶች የሚሰጡትን ማናቸውንም ከምርጫ ሂደት ጋር የተያያዙ ውሳኔዎችና እንደአስፈላጊነቱ ቦርዱ የሚያወጣውን የምርጫ እንቅስቃሴ ሥነ ምግባር የማክበር ግዴታ እንዳለባቸውም አስታውቋል።
ማንኛውም ዕጩ ከሚወዳደርበት የምርጫ ክልል ውጪ የራሱን ፖስተርና የመወዳደሪያ ምልክት መለጠፍ እንደማይችልም ገልጿል።
በምርጫ ጣቢያ 500 ሜትር ዙሪያ የፖለቲካ ቅስቀሳ ማካሄድ የተከለከለ መሆኑንም ቦርዱ ያወጣው መመሪያ አመልክቷል።
ከአዲስ ዘመን ሚያዝያ 25 ቀን 1997
«ብዙ የሽምግልና ጥረቶች ተደርጐ ሻዕቢያ አለመቀበሉ ሁኔታውን ወደ ጦርነት የሚያመራው የመስላል»
አረጋዊ በርሄ
በኢትዮጵያና በኤርትራ መካከል የተፈጠረውን ግጭት በሠላም ለመፍታት ከዩ.ኤስ. አሜሪካና ሩዋንዳ ጀምሮ የአፍሪካ አንድነትን አካቶ እነ ወሌ ሾየንካና ደጃዝማች ገብረ ህይወትን ጨምሮ በርካታ የሽምግልና ሙከራዎች ተደርገው አልተቀበሏቸውም።
ስለዚህ ሁኔታ ወደ ጦርነት የሚያመራ ይመሰላል ሲሉ የቀድሞ የወያኔ ወታደራዊ ዘርፍ አባል አረጋዊ በርሄ ባለፈው ረቡዕ ገልጠዋል።
ሁለቱ ወገኖች በድንበር ሳይሆን በሌሎች ጉዳዮች ላይ ነው የሚፋጩት የሚሉት አረጋዊ በርሄ ከዚህ በፊት እነዚህ ባድሜና ሌሎቹም የኤርትራ ሆነው የማያውቁ መሆናቸውን አረጋግጠዋል።
የሁለቱ የሻዕቢያና የህወሐት ጠብ መንስኤ በሠባቱ አመታት ውስጥ ኢህአዲግ የአለም አቀፍ ደንብን ሳያረጋግጥ የመቆየቱ ሁኔታ ነው ብለዋል።
በውጊያ ብቃት በኩልም በሁለቱ ወገኖች ያለውን ሁኔታ አረጋዊ በርሄ ሲገልጡ ሻዕቢያ በየመን የተዋጋ ጦሩን ያሠለጠነ ሲሆን ኢህአዴግ ያን ጊዜ ያደረገው እንቅስቃሴ አልነበረም።
ነገር ግን በአጭር ጊዜ ለውጥ እንዳሳየ ይሠማል ካሉ በኋላ አሁን ሊደረግ የሚችለው የጐሬላ ውጊያ ሳይሆን ዘመናዊ ውጊያ ስለሆነ ሁለቱም ወገኖች አምባ አምባቸውን ይዘው የሚዋጉ በመሆኑ ደማዊ የሚሆን ጦርነት እንጂ አሸናፊ አይኖረውም ሲሉ አስምረውበታል።
በሌላ በኩል ኤርትራውያን ከያዙት ቦታ ተገፍትረው ሊወጡ ይችላሉ ግን ዘላቂ መላ ካልተደረገለት ጦርነቱ ቀጣይ ይሆናል ሲሉም አስጠንቅቀዋል።
ከፊያሜታ ጥር 28 ቀን 1991
አረንጓዴው ጐርፍ እየነጠፈ ነው-ብቸኛው ጀግና በለስ ከቀናቸው ኬንያውያን ጋር ግብ ግብ ገጥሟል
ጀግናው አትሌት ሻምበል አበበ በቂላ በሮም ኦሊምፒክ ድል ከተቀዳጀበት ጀምሮ የኢትዮጵያውያን መታወቂያ የሆነው የአትሌቲክስ ስፖርት እየተዳከመ አረንጓዴው ጐርፍ በመንጠፍ ላይ በሚገኝበት በአሁኑ ወቅት ብቸኛው ጀግና ኃይሌ ገብረ ሥላሴ በለስ ከቀናቸው ከኬንያ አትሌቶች ጋር ግብ ግብ ገጥሟል።
የኢትዮጵያ እንቁ ልጅ ባለፈው ማክሰኞ በጀርመን ኮለን ከተማ ባካሄደው የ5,00 ሜትር ውድድር በ12 ደቂቃ ከ55.4 ሰኮንድ በመጨረስ አንደኛ ሆኗል።
በዚህ ውድድር ዳንኤል ኮመን ባይወዳደርም አራት ኬኒያውያኖች ኃይሌን ተፈታትነውታል።
ከነዚሁ ኬኒያውያኖች ፖል ኮችና ቶም ኒያርክ ሁለተኛና ሦስተኛ ሆነዋል።
ይህንኑ ውድድር አስመልክቶ የሮይተር ዘጋቢ በሰጠው አስተያየት "ኃይሌ በጀርመን ዋና ከተማ ምን እንደሚያደርግ በትክክል ያውቃል።
በ5,00 ሜትር ሩጫ ተወዳድሮ የተነጠቀውን ክብረወሰን ለማስመለስ ይሞክራል።
በማለት መናገሩ ይታወሳል።
ወጣቱ ኮመንም የኃይሌም ኃያል አትሌትነት አልሸሸገም።
በብራሰልስ ግራንፕሪ ውድድር በኃይሌ የተያዘውን ክብረወሰን ከተረከበ በኋላ "የኔን ሪኮርድ መውሰድ የሚችል ሰው ኃይሌ ብቻ ነው የሚሆነው።
ይኼም ቢሆን አያሳስበኝም።
አሁንም ገና ታዳጊ ወጣት ነኝ።
ተጨማሪ ሪኮርዶችን ለመስበር በጣም ሰፊ ጊዜ አለኝ።
ብሏል።
በዚሁ ግራንፕሪ ውድድር ኃይሌ የ10,00 ሜትር ክብረወሰን ተነጥቋል።
በ10,00 ሜትር የኃይሌን ክብረወሰን የነጠቀው ኬንያዊው ፖውል ቴርጋት ነው።
የኬንያውያን ድል ይህ ብቻ አይደለም።
በ5,00 ሜትር ቶማስ ኢታርክ በ10,00 ሜትር ፖውል ኮች የሁለተኛ ደረጃ ከማስመዝገባቸውም በላይ ኬንያውያን በወንዶች 800 ሜትር እና በ3,00 ሜትር መሰናክል የክብረወሰን ባለቤት ሆነዋል።
ጀግናው አትሌት ባልተሳተፈበት ውድድር ሁለት ክብረወሰኖችን ቢነጠቅም በ3000 ሜትር ውድድር ድል ተቀዳጅቷል።
ኃይሌ በዚህ ውድድር ድል የተቀዳጀው በ7 ደቂቃ ከ26.2 ሴኮንድ በመጨረስ ነው።
በአሁኑ ወቅት "አንድ ለናቱ" የሚል ቅጽል ስም የተሰጠው የኢትዮጱያ እንቁ ልጅ ከጦቢያ ጋዜጣ ጋር ባደረገው ቃለ ምልልስ የክብረወሰንን መነጣጠቅ አስመልክቶ በሰጠው አስታያየት "ትግል ላይ ነው ያለሁት።
በአትሌቲክስም ሆነ በሌላው አንዴ ክብረወሰን ትሰብራለህ ሌላ ጊዜ ይሰበርብሃል።
የአትሌቲክስ ውድድር የትግል ሂደት ዓይነት ስለሆነ በዚሁ ሁኔታ ነው የምንቀጥለው።
አቅሜ እስከፈቀደ ድረስ ክብረወሰን ተሰብሮብኛል ብዬ እግሬን ሰብስቤ አልቀመጥም።
እስከቻልኩ ድረስ ትግሌን በመቀጠል ድሉን ለማስመለስ ጥረት አደርጋለሁ" ብሏል።
እንዳለውም በትግል ላይ ይገኛል።
ከጦቢያ አራተኛ ዓመት ቁጥር 35 ነሐሴ 22 ቀን 1989
"ግራ ቀኙም ተካረዋል"
ፓትርያርኩ አምርረዋል (?)
የሃይማኖት ሕፀፅ እንዳለባቸውና ቀኖና ቤተ-ክርስቲያንን እንዳፋለሱ፣ የቤተ-ክህነትን አስተዳደር ከምንጊዜውም በተለየ መልኩ እንዲበለሻሽ ያደረጉ መሆናቸው የሚነገርላቸው አባ ጳውሎስ የሚቃወሙኝ እኔ እያለሁ ቤተ ክህነት አይገቧትም ማለታቸው ተሰማ።
ለፓትርያርኩ ቀራቢ ከሆኑ ወገኖች የደረሱን የዜና ምንጮች እንደሚያመለክቱት ፓትርያርኩ ሰሜን በአደባባይ እንዲጠፋ ያደረጉና የዕለት ዕለት የሚቃወሙኝ በሕዝብ ዘንድ ታአማኒነት እንዳጣና እንድጠላ ያደረጉኝ ተቃዋሚዮቼ በእኔ የሥልጣን ዘመን ቤተ ክህነትን አይረግጧትም በማለት መዛታቸውንም ገልፀዋል።
የተቃዋሚዮቻቸው አቋምም ከእሳቸው አቋም በከረረ መልኩ የሃይማኖት ሕፀፅ ካለበትና ለቤተ ክርስቲያን ሀብትና ንብረት መዘረፍ ምክንያት የሆነ፣ ለአስተዳደር መግማማት ተዋናይና መሪ ከሆነ የስም የሃይማኖት መሪ ጋር ህብረት ፈጥረን አንጓዝም፣ በሃይማኖትና በታሪክ ተወቃሽ አንሆንም፣ ከማይመሳሰለን ጋር በማይመች አካሄድ አንጠመድም፣ የሚል የለየ አቋም ላይ የደረሱ መሆናቸው ተጠቁሟል።
ሌላው የተቃዋሚዮቻቸው ነጥብ፣ እስካሁን በኢትዮጵያ ኦርቶዶክስ ተዋህዶ ቤተ ክርስቲያን ተሰምቶም ተደርጐም የማይታወቅ ከጵጵስና በኋላ ቆብ ጥሎ ከሴት ጋር የማስታወሻ ፎቶ መነሳት አባ ጳውሎስ የመጀመሪያው ናቸው ሲሉ ድርጊቱን በይፋ ማውገዛቸውና መኰነናቸው ተሰምሮበታል።
ሥጋዊ እልህ ተጫጭኑአቸው የተቃዋሚዮቻቸውን ጥያቄ መስማት እንደተሳናቸው የሚነገርላቸው አባ ጳውሎስ፣ በዘመናቸው ቤተ ክርስቲያን ሰላም በማጣት እንደታወከች በአንደበታቸው ይናገሩ እንጂ መፍትሔ መሻት ግን እስካሁን እንዳልፈለጉ እየተነገረ ነው።
ከጵጵስና በኋላ ቆባቸውን ጥለው በተለያየ ጊዜያት ስለተነሷቸው ፎቶዎችም ቢሆን፣ "እኔ ብቻ ነኝ ኃጢአተኛ?
ፎቶዬን እየለቃቀሙ በጋዜጦች የሚያወጡብኝ" በማለት በጉባኤ ፊት መናገራቸውን ውስጠ አዋቂዎቹ ተናግረዋል።
ተቃዋሚዮቻቸው ግን እንዲህ ዓይነቱ ሰው ቤተ ክርስቲያንን ሊመራትም ሆነ ሊያስተዳድራት ከቶውኑ አይቻልም፣ ሲሉ ሃሳባቸውን ደምድመዋል።
በሁለቱም ግራ ቀኝ ያለው አቋም እየከረረ መምጣቱን ምንጮቹ አመልክተዋል።
ፓትርያርኩ አባ ጳውሎስ ኢትዮጵያ ውስጥ ካሉ ተቃዋሚዮቼ ጋር እርቅ ከምፍጠርና ከምደራደር ይልቅ በውጭ አገር ሆነው ከሚቃወሙኝ (ከነ አባ መልከ ፄዴቅ) ጋር ብታደራድሩኝ ይሻላል፣ በማለት ከሚቃወሟቸው ጋር እርቀ ሰላም እንደማይሹ ማግለፃቸውን ቀራቢዎቻቸው ሲናገሩ ተደምጠዋል።
ከፊያሜታ ግንቦት 26 ቀን 1990
ሱዳን «በላዔሰብ» ሲሆን ሌሎቹ ሳምራውያን ናቸው?
ከጥቂት ዓመታት በፊት ትልቁ የፖለቲካ ፈሊጥ (ፋድ) አሜሪካን፣ በተለይም የአሜሪካን ኢምፔሪያሊዝምን የዓለም ዋነኛ ጠላት አድርጐ ማቅረብ ነበር።
ከቶውንም የአሜሪካ ፖለቲከኞች ሲያሽሟጥጡና ከሁሉም አቅጣጫ የሚወረወርባቸውን ትችት በስልት ሲቀጩት «ግድ የለም፣ ጥፋቱን በአሜሪካ ትከሻ ላይ ጣሉት» ይሉ ነበር።
የዓለምን የፖለቲካ መድረክ ሁለት ኃያላን መንግሥታት (አሜሪካና ሶቪዬት ኅብረት) በሞኖፖል ይዘው በቆዩበት ዘመን ሁሉ የሁለተኛውና የሦስተኛው ዓለም ሕዝቦች በተጽእኖ ክልል ሥር ሆነው አንዱ ሌላው ካምፕ ጮኽ ብለው የወረፉበትም ጊዜ ነበር።
ሁሉም ቢቀር ግን ኢምፔሪያሊዝም የማንኛውም ጭቁን ሕዝብ ወዳጅ ሆኖ አያውቅም።
ይልቁን ከጨቋኞችና ከአምባገነኖች ጋር በመሰለፍና የጉልበታቸው ምንጭ በመሆን ለሕዝቦች እልቂት፣ ስቃይና አበሳ እጁ በደም ተነክሮአል።
አንዱ ልዕለ ኃያል መንግሥት (ሥርዓት) ማለትም ሶቪየት ኅብረት በሌላው ተጠልፎና በውስጡ በተፈጠረው ታሪካዊ ቅራኔ ወድቆ ዛሬ የዓለም ሕዝብ በአንድ ኢምፔሪያሊስት ልዕለ ኃያል ጫማ ሥር ይገኛል።
በዚያ ሥርዓት መመሪያ፣ በዚያ ሥርዓት የፖለቲካ እሴት፣ይተዳደራል።
በሰሞኑ በዓለም አቀፍ ደረጃ የተወሰዱት ርምጃዎች ሁሉ ይህን ይመሰክራሉ።
ወደፊትም ሊኖሩ የሚችሉት ክስተቶች ከዚህ የሚሻሉ አይመስለንም።
አዳዲሶቹ የአፍሪካ አምባገነኖች የቀድሞዎቹን የአፍሪካ ገዥዎች (አንጋፋዎቹና ብልሆቹ ይባሉ የነበሩትን) በወታደራዊ ኃይል እያስወገዱአቸው ነው።
ባለፈው ሳምንት ጋዜጣችን እንደተገለጠው በሩቅ ጦረኛነትና በአሜሪካ ጥቅም አራማጅነት የተመለመሉት እነዚህ አዳዲስ ገዥዎች ደግሞ ያንን ዓላማ ከማስፈጸም አልፈው የሌሎቹን አገሮች መሪዎች (ከእነሱ አዲስ የሆኑትን) በመንፈስ ልጅነት መልክ መመልከትና ጥላቸውንም ይጥሉባቸው ጀምረዋል።
ለዚህ ነው የአሜሪካ መንግሥት ባለሥልጣኖች «ከሚጠበቅባችሁ መጠን አልፋችኋል።
አብዝታችኋል።»
እያሉአቸው ያሉት።
ባለፈው ሳምንት መጀመሪያ ላይ ፕሬዚዳንት ክሊንተን የሱዳንን መንግሥት ከዓለም ሕዝብና መንግሥታት ለማግለል የኢኮኖሚ ማዕቀብ ጥለዋል።
የተሰጠው ምክንያት ምንድነው?
አንደኛ አክራሪ እስልምና የሚያራምደው የሱዳን መንግሥት ለጐረቤት አገሮች ሥጋት ፈጥሮአል፣ በሁለተኛ ደረጃ ደግሞ ሰባዊ መብትን ይረግጣል የሚል ክስ ቀርቦበታል
ሱዳን ይህ ክስ ለምን ቀረበባት ብለን ጥብቅና አንቆምም።
ምናልባትም ያ መንግሥት በአብዛኛው የሚፈጽመውን የሥልጣን ውስልትናና የሰባዊ መብት አፈና አብረን እናወግዛለን።
ዳሩ ግን የአሜሪካ ክንፍ የሞቃቸው የዛሬዎቹ «አዳዲስ» የጡት ልጆች ምን እየሠሩ ናቸው?
በሰባዊ ሕይወትና ሰባዊ መብት አከባበራቸው ረገድ የሱዳን መንግሥት አስተማሪዎች ለመሆን የሚችሉ ናቸውን?
አንዱ አምባገነን ከሌላው የሚበልጥበትን መስፈርት ሁሉ ያሟላሉ።
ሒትለር ራሱ ከስታሊን ብዙ የማሰቃያ ስልቶችን ባለመማሩ ያዝን ነበርና!
ኦክቶበር 25 ቀን 1997 በወጣው ዋሽንግተን ፖስት ጋዜጣ ላይ ፕሬዚደንት ሎረንት ካቢላን ከ1975 (እ.ኤ.አ) የሚያውቁአቸውና የሥቃያቸው ሰለባ የነበሩ አራት አሜሪካውያን መንግሥታቸው ለቀድሞው የፋኖ መሪ እውቅና በመስጠቱ ድምፃቸውን ከፍ አድርገው ተቃውመዋል።
አውግዘዋልም።
እንዲያውም በዚያን ዘመን «ሽብር ፈጣሪ አደገኛ ግለሰብ» ብሎ የሰየማቸውን ካቢላን እሹሩሩ ማለትዋ ፖሊሲዋ ሞራል የሌለበት መሆኑን አጋልጠዋል።
በአንጻሩ ለሠላሳ ሁለት ዓመታት የኢምፔሪያሊዝም «ድልብና ቅልብ አምባገነን» የነበሩትን ሞቡቱን ከሥልጣን በማባረሩ ረገድ ትልቅ ሚና ተጫውቶአል።
ለምን?
ብሎ መጠየቅ ከባድ ይመስላል።
ዳሩ ግን ባለፉት ዘመናት ሁሉ የልዕለ ኃያሉ ሥርዓት አከንፋሽ የነበሩ አምባገነኖች ፍጻሜ ከዚህ የተለየ አልነበረምና መልሱ በዚያ ታሪክ ውስጥ ይገኛል።
ሱዳን በሰባዊ መብት ረገጣና ለሕይወት ደንታ ቢስ በመሆን ትወነጃላለች።
የጐረቤቶችዋ የኢትዮጵያና የኤርትራ መንግሥታት ገዥዎች ምን እያደረጉ ናቸው?
ይህ ጥያቄ እንደማይጥም፣ ሠራተኛው መብት አጣ፣ ጋዜጠኛው ታሰረ፤ መምህራን በጠራራ ፀሐይ ተረሸኑ፣ ታሰሩ፣ ነጋዴው አቤት በማለቱ በቀል ደረሰበት ወዘተ ሲባል «ሁሉም ፖለቲካ ነው።
የኢሰመጉ ፖለቲካ ነው» እንደሚባል አስቀድመን እናውቀዋለን።
እንዲህ ያለውን ድርጊት የማንም አሜሪካዊ ዲፕሎማት ዓይኖችም ሊያዩት አይችሉም።
ለፍትሕ ሲባልና ለሕሊና ዳኝነትም እንዲስማማ ሱዳን ውስጥ ያለውን ኢሰባዊነት ኢትዮጵያም፣ ኤርትራም ውስጥ ለማየት ቢቻል ተቀባይነትም ይኖራል።
ሱዳን በኢትዮጵያና በኤርትራ ጉዳይ ውስጥ ጣልቃ ገባች ስንል ወያኔና ሻዕቢያ ምን ያህል በሱዳን የውስጥ ጉዳይ እንደገቡም ሚዛኑ ማዳላት የለበትም።
ያንን የሚያየው ዓይን ይህንን እንዴት ማየት ያቅተዋል?
ከጦቢያ ኅዳር 4 ቀን 1990
የኢትዮጵያ ቴሌኮሚኒኬሽን ኮርፖሬሽን 5 ሚሊዮን የሚያወጣ ንብረት እንደወደመበት ገለጸ
የኢትዮጵያ ቴሌኮሚኒኬሽን ኮርፖሬሽን ሚያዝያ 10 ቀን 1993 ዓ.ም በምዕራብ አዲስ አበባ ጽ/ቤቱ በደረሰው ቃጠሎና ዝርፊያ 50 ሚሊዮን ብር የሚደርስ ኪሳራ እንደደረሰበትና ለ23 ሺህ ደንበኞቹ አገልግሎት መስጠት እንዳልቻለ ገለጸ።
ኮርፖሬሽኑ ትናንት ባሰራጨው ጋዜጣዊ መግለጫ 43 ሺ የመስመር አቅም ያላቸው ዲጂታል ማዞሪያዎች፣ 10 የመስመር አቅም ያላቸው የአናሎግ ማዞሪያዎች የኃይል መስጫ የቢል መረጃ፣ ፋይሎች፣ ኮምፒውተሮች እና ልዩ ልዩ መሳሪያዎች እንዲሁም 10 ተሽከርካሪዎች የህንፃ አካላትና የቢሮ ዕቃዎች ሙሉ በሙሉ እና በከፊል ስለጋዩ እስከ 50 ሚሊዮን ብር የሚደርስ ኪሳራ እንደደረሰበት መግለጫው ጠቅሶ ሪፖርተራችንን ሰለሞን ጌታቸው ዘግቧል።
ከመግለጫው ለመረዳት እንደተቻለው በአካባቢው የሚገኙ 23ሺ ደንበኞች ሙሉ በሙሉ አገልግሎታቸው ተቋርጧል።
በኮልፌና በሸጐሌ የሚገኙ 6 ሺህ ደንበኞች ደግሞ እርስ በርስ ከሚያደርጉት ግንኙነት ውጭ ወደሌላ ቦታ መገናኘት አልቻሉም።
ኮርፖሬሽኑ ከደረሰበት ከፍተኛ ጉዳት ለማገገም ከፍተኛ የሰው ኃይል መዋዕለ ንዋይ እና ረዥም ጊዜ እንደሚያስፈልገው ገልጾ በተለያዩ የአገሪቱ ክፍሎች አገልግሎቱን ለማዳረስ የተያያዘውን ጥረትም እጅጉን እንደሚጐትተው መግለጫው አስታውቋል።
በመጨረሻም የተቋረጠው አገልግሎት እንዲጀምር የተቻለውን ሁሉ እንደሚያደርግ ደንበኞቹ ተገንዝበው በትዕግስት እንዲጠባበቁ አሳስቧል።
ከአዲስ ዘመን ሚያዝያ 13 ቀን 1993
የኢትዮጵያ ወታደሮች «ባኮል»ን ተቆጣጠሩ የተባለው ወሬ ሀሰት መሆኑ ተገለጸ
ከባድ መሳሪያ የታጠቁ የኢትዮጵያ ወታደሮች ከትናንት በስቲያ ወደሶማሊያ መሬት ዘልቀው «ባኮል» የተባለውን አካባቢ ተቆጣጠሩ ሲል ቢቢሲ ያሰራጨው ዜና ሀሰት መሆኑን የኢትዮጵያ የውጭ ጉዳይ ሚኒስቴር የፕሬስ ዋና ዳይሬክቶሬት አስታወቀ።
የሶማሊያ ምክትል መከላከያ ሚኒስተር ናቸው ያላቸውንና መሐሙድ መሐመድ የሚባሉትን በመጥቀው ሬዲዮው ትናንት በአስር ሰዓት በአረብኛ ባስተላለፈው ዘገባ ሶማሊያ ተያዘ ወደተባለው አካባቢ ወታደሮቿን መላኳን አመልክቶ ከኢትዮጵያ በኩል ግን የተሰጠ መግለጫ የለም ብሏል።
የኢትዮጵያ የውጭ ጉዳይ ሚኒስቴር የፕሬስ ዋና ዳይሬክቶረት ግን እንኳንስ በከባድ መሳሪያ የተደገፈ ወታደራዊ ኃይል ቀርቶ አንድ የኢትዮጵያ የመከላከያ ሠራዊት አባል በሶማሊያ ምድር የለንም ሲል ማምሻውን ለኢትዮጵያ ዜና አገልግሎት አስታውቋል።
የአርታ ቡድን ኢትዮጵያን ያለማቋረጥ ለመወንጀል ለምን እንደፈለገ ከማንም በላይ የሶማሊያ ህዝብ ጠንቅቆ ስለሚያውቀው የኢትዮጵያ መንግሥት ለዚህ የፈጠራ ወሬ ብዙ ዋጋ የሚሰጠው ጉዳይ እንዳልሆነ እንገልጻለን በማለት ዋና ዳይሬቶሬቱ አመልክቷል።
ከአዲስ ዘመን ሰኔ 2 ቀን 1993
የፊያሜታ መልዕክት!
የህዝብን እሮሮ በንቀት ለማለፍ መሞከር እራስን ለውርደት መጋለጥ ነው!
በየትኛውም አቅጣጫ በሃይማኖታዊ አስተዳደር ይሁን፣  በዓለማዊ አስተዳደር ሕዝብን እመራለሁ አስተዳድራለሁ የሚል ሁሉ የሕዝብን ብሶት የሕዝብን እሮሮ ሰምቶ መፍትሔ ከመስጠት ይልቅ በንቀት ዓይን በመመልከት ለማለፍ መሞከር እያደር የሚያስከትለው ችግር እራስን ለውርደት እስከ ማጋለጥ የሚያደርሰው ይሆናል።
ያም በመሆኑ የኢትዮጵያ ኦርቶዶክስ ተዋህዶ ቤተ ክርስቲያን ካህናትና ምዕመናን በመሪነት ቁንጮ ላይ በተቀመጡት እሮሮ ማሰማት ከተጀመረ ዓመታት ተቀጥሯል፣ አሁንም የአዲሱ ዓመት ዋዜማ ላይ ሆነው ጩኸታቸውን በማሰማት ላይ ይገኛሉ።
የመሪነቱን ቦታ ተንሰራፍተው የያዙት ግን በንቀት ዓይናቸው ከማየት በስተቀር ለሕዝቡና ለካህናቱ ጥያቄ መስጠት አይዳዳቸውም።
የተሸከሟቸው የንቀት ዓይንና ደንዳና ልብ ማየትና ማስተዋል ተስኖት ዓይናቸው ታውሮ፣ ; ልባቸው ደንድኖ ካልሆነ በስተቀር እስካሁንም ብዙ ተአምራት በእነሱ ዘመን በተሰራ ነበር።
አሁንም ቢሆን የፈፀሙትን መጥፎ ተግባር ተመልክተው የበደሉትን ሕዝበ ክርስቲያን ይቅርታ ለመጠየቅ ግን አልታደሉም።
ያም በመሆኑ እንደ "ፈርኦን በእብሪት(") የተወጠረ ልቦናቸውን እንደያዙ፣ ሁሉን በንቀት ዓይን እንደተመለከቱ የመጨረሻ መጨረሻ ላይ ውድቀታቸው አይቀሬ ነው።
ስለዚህ የሕዝብን እሮሮ በንቀት ዓይን ለማለፍ የሚሞክር እራስን ለውርደት ማጋለጥ ነውና፣ ; የእግዚአብሔርን ሕዝብ በንቀት ዓይን ስለሚያዩት መጨረሻቸውን እግዚአብሔር ስለሚያሳየን የእሱን ሥራ ዝም ብለን እንመልከት።
ከአቅማችን በላይ ስለሆኑብን ሥራዎችም እሱ እንዲሰራ አደራውን ለእሱ እንስጠው።
እሱ ሊሰራም ጊዜ እንስጠው።
ሰርቶ ሲያሳየን በዚያን ጊዜ ደስ ይለናልና።
ሕዝቦቹ የመከራውን ባህር ተሻግረው ልበ ደንዳናዎቹ ደግሞ ከነሰራዊታቸው ሰጠመው እግዚአብሔር ያሳየናልና በትዕግስት የአምላክን ሥራ እንጠብቅ።
ከፊያሜታ ነሐሴ 24 ቀን 1990
የፊያሜታ ጋዜጣ አዘጋጆች ስንብት
ብዙ መስራት እየተቻለ በአጭር መቅረት እጅጉን ያሳዝነናል።
የፊያሜታ ጋዜጣ አዘጋጆችና መስራቾች ዳዊት ከበደ እና ብሩክ ከበደ በነፃው ፕሬስ ውስጥ ከፍተኛ አስተዋፅኦ ካደረጉት የዘመኑ ኢትዮጵያውያን መካከል የሚጠቀሱ ናቸው።
እነሱ ብዙ ሰርተዋል፣ ደክመዋል... የስራና የድካማቸው ውጤት ግን በወያኔ/ኢህአዴግ እስር ቤቶች ውስጥ መሰቃየት ሆኗል።
አዘጋጆቹ ደግመው ደጋግመው የሚናገሩት ነገር ቢኖር «ዛሬ እኛ ሞተን መጪውን ትውልድ እንታደገው» የሚል ቃል ነው።
ይህ ደግሞ ከአንድ እውነተኛና ጠንካራ ኢትዮጵያዊ የሚጠበቅና የሚያኮራ አባባል ነው።
ሆኖም መስዋዕትነቱን እነሱ ብቻ እንዲቀበሉ የማንም ፍላጎት አይደለምና አብረናቸው ያለነው የፊያሜታ ጋዜጣ ዝግጅት አባላት ስቃያቸውን ልንጋራ ወደድን... ስለሆነም አብረናቸው ለመሆን ወሰንን።
በተለይም የጋዜጣው አሳታሚና ዋና አዘጋጅ አቶ ዳዊት ከበደ ወያኔ/ ኢህአዴግ ባዘጋጃቸው ልዩ አካሎች ከመታፈን ጀምሮ አድራሻውን አጥፍቶ ከመሬት ስር በተዘጋጀ እስር ቤት ውስጥ እስከማሰቃየት ድረስ እርምጃ ተወስዶበታል።
በአሁኑ ወቅት የወያኔ ሹምባሾች በአዘጋጁ ላይ ከአስራ ሁለት በላይ ክሶች መስርተው በመቶ ሺዎች የሚቆጠሩ የዋስትና ገንዘብ በማስያዝና ለሃቅ በመከራከር ላይ ይገኛል።
ሆኖም የክርክሩ መጨረሻ በዋና አዘጋጁ ላይ የሚያስፈርድበት ለመሆኑ ገና ከአሁኑ ዳኞቹ ጋዜጠኛው በማዕከላዊ ፖሊሶች እንዲታሰር የሰጡት ትዕዛዝ ምስክር ነው።
የጋዜጣው አዘጋጅ አቶ ዳዊት ከበደ በዚህ ሁሉ አስቸጋሪ ፈተና ውስጥ ሆኖ ስራውንና ሙያውን ለማቋረጥ አልፈለገም።
በእልህና በቁጭት መስራቱ የኢትዮጵያዊያን መሰረታዊ ባህሪ ቢሆንም አላስፈላጊ የሆነ መስዋዕትነት እንዲከፍል ግን አንሻም።
በመሆኑም ሁለቱ ወንድማማቾች ዋና አዘጋጁ ዳዊት ከበደ እና ብሩክ ከበደ ከዚህ ሙያ ለጊዜው እንዲገለሉ የወሰንነውም በዚህ ምክንያት መሆኑን በአገር ውስጥ ሆነ በውጭ አገር የሚገኙ የፊያሜታ ወዳጆች እንዲገነዘቡልን እንፈልጋለን።
በዚህ አጋጣሚ የጋዜጣችን መስራችና ዋና አዘጋጅ የአለም አቀፉ የፕሬስ ኢንስቲቲዩት የዕድሜ ልክ አባል፣ በተባበሩት መንግስታት ኢሲኤ ውስጥ የሚዲያና ኢንፎርሜሽን አባል ሲሆኑ በአገር ውስጥ የሚንቀሳቀሰው የኢትዮጵያ ነፃ ፕሬስ ጋዜጠኞች ማህበር የስራ አስፈፃሚ አባልና የህዝብ ግንኙነት ኃላፊ ናቸው።
ከፊያሜታ ታኅሣሥ 20 ቀን 1992
አቡነ ጳውሎስ ወደ ትግራይ ተጓዙ!
መንገድ ጠራጊው አቡነ ቄርሎስ ናቸው
ከትግራይ ካህናትና ምዕመናን ጋር ከተቆራረጡ ረጅም ጊዜ የሆናቸውና አካባቢውን እንዱይረግጡ ከሆኑም ዓመታት ያለፋቸው አቡነ ጳውሎስ ባለፈው ሳምንት መጨረሻ ላይ ወደ ትግራይ ተጉዘዋል።
ህዝቡ መቀበል አለመቀበላቸውን ለማረጋገጥ መንገድ ጠራጊ በመሆን በመጀመሪያ ወደ ትግራይ የሄዱት አቡነ ቄርሎስ ናቸው።
የሰሜን ሸዋ ሀገረስብከት ሊቀጳጳስ አቡነ ኤፍሬም፣ ሊቀካህናት ብርሃኑ ገ/አማኑኤል፣ ሊቀካህናት ክንፈገብርኤል አልታዬ አቶ ወሰንሰገድ፣ አቶ ተካበ በርሄ እና ሌሎችም የአካባቢው ተወላጆች በመሆን ነበር አቡነ ጳውሎስን በመቅደም ትግራይ ሄደው የአቀባበሉን ፕሮግራም ያመቻቹት ከቤተ-ክህነት የደረሰን ዜና እንዱመለከተው።
ከዚያም ለአቡነ ጳውሎስ ጥሪ ተደረጎላቸው በሄዱት ሰዎች አማካኝነት አቡነ ጳውሎስ በበኩላቸው 8 ጳጳሳትን አስከትለው መሄዱቸውን የገለፀው ዜና ከመሄዱቸው ውጭ ከሁለት ዓመታት በላይ ተቋርጦ ስለነበረው የትግራይ ህዝብና የአቡነ ጳውሎስ የወደፊት ግንኙነት ምን እንደሚመስል እስካሁን የታወቀ ነገር የለም ብሏል።
ካህናቱንም ሆነ ህዝቡን ለመከፋፈል ጥረት በመደረግ ላይ እደሆነም አንዱንድ ውስጠ አዋቂዎች ጠቁመዋል።
ፓትርያርኩም እስከ ህዱር 21 ቀን፣ 1992 (አክሱም ጽዮን) ድረስ በዚያው ለመሰንበት እቅድ እንዱላቸው እየተነገረ ነው።
የነበረው መቃቃርና ልዩነት ምን ደረጃ ላይ እንደ ደረሰ ዜናውን እስካጠናቀርንበት ሰዓት ድረስ የታወቀ ነገር የለም።
ከፊያሜታ ኅዳር 14 ቀን 1992
እነ አብዬ ዘርጋው እና ሌሎች አርቲስቶች ወደ ሸራሮ ዘመቱ
በቅርቡ ጥላሁን ገሠሠ፣ መሃመድ አህመድ እና ታምራት ሞላ ወደ ሰሜን ጦር ግንባር በመሄድ በሰራዊቱ መሃል ተገኝተው ቀስቃሽ ዜማዎችን አቅርበው መመለሳቸው የሚታወስ ነው።
ከነጥላሁን ገሠሠ በኋላ በእግራቸው የተተኩት ደግሞ እነ አብዬ ዘርጋው እና ሌሎችም አርቲስቶች መሆናቸውን ከስፍራው የደረሰን ዘገባ አስረድቷል።
ሌሎች በርካታ ታዋቂ ዘፋኞች እና አርቲስቶች ያከተተው ይኸው ቡድን ነሐሴ 18 ቀን፣ 1990 ዓ.ም በኢትዮጵያ አየር መንገድ በኩል ተሳፍሮ ከአንድ ሰዓት ተኩል ጉዞ በኋላ ሽሬ ሆቴል በማረፍ በዚያ ቆይታ ካደረገ በኋላ ወደ ግንባር መንቀሳቀሱን ለማወቅ ተችሏል።
ወደሽራሮ በተንቀሳቀሱበትም ጊዜ በአካባቢው የሚገኙ ነዋሪዎች ከፍተኛ የሆነ አቀባበል አድርጐላቸው ነበር።
በዝግጅቱ ላይ በምሽግ ውስጥ ሆነው የግንባር ቦታ ላይ ከሚገኙት ወታደሮች በስተቀር የአካባቢውን ነዋሪ ጨምሮ ቁጥሩ እጅግ በርካታ የሆኑ ሰዎች ተገኝተዋል።
በእለቱ በራሚድ ባንድ የሚመራው የሙዚቃ ቡድንም አስደሳች ዜማዎች ማቅረቡን ነው ከስፍራው የተገለፀልን።
በዚህ የሙዚቃ ማንአልሞሽ ዲቦ (አሳ በለው) የብርቱካን ዱባለ ልጅ (መሰሉ) የላፎንቴኖቹ ብርሃኑ ተዘራ እና ታደለ ሮባ እና ሌሎችም ድምፃውያን ዝግጅታቸውን አቅርበው ነበር።
ከኰሤዲያን መካከልም እንግዳ ዘር ነጋ፣ አስረስ በቀለ ሕዝቡን አዝናንተውታል፣ ተብሏል።
የአብዬ ዘርጋው ቤተሰቦች ተብለው የሚታወቁትም ሰለሞን ዓለሙ፣ ድርብ ወርቅ ሰይፉ (ፋናዬ)፣ ሠራዊት ፍቅሬ (አብዬ ዘርጋው) እና ሌሎችም በግንባር ላይ ነበሩ።
(ወደፊት ዝርዝር ዘገባውን ይዘን እንቀርባለን)
ከፊያሜታ ነሐሴ 24 ቀን 1990
«ዶ/ር ፍስሃ ጊዜያችንንና ገንዘባችንን በከንቱ አባክነውብናል»የዩኒቲ ኮሌጅ ተማሪ
ዪኒቲ ኮሌጅ በቅርቡ የትምህርት ክፍያውን ከ50% በላይ ያሳደገ መሆኑን በተቋሙ ውስጥ ለሚማሩት ተማሪዎችና ወላጆች ከገለፀ ጀምሮ በዶ/ር ፍስሃና በትምህርት ቤቱ ላይ እየደረሰ ያለው ተቃውሞ በከፍተኛ ደረጃ መጋጋሉን የተለያዩ መረጃዎች ይጠቁማሉ።
የኮከብ የጋዜጣ ዝግጅት ክፍል በኮሌጁ የሚማሩ ተማሪዎችንና ወላጆቻቸውን ለማነጋገር ባደረገው ጥረት ካሰባሰበው መረጃ ለመረዳት እንደተቻለው ተማሪዎቹና ወላጆቻቸው ዶ/ር ፍስሃ የወሰዱትን እርምጃ ከመኮነናቸውም በላይ በቅርቡ ለሕብረተሰቡ ችግራቸውን በአደባባይ ለማሳወቅ የተቃውሞ ሰልፍ በማዘጋጀት ላይ መሆናቸውን ገልፀውልናል።
በተለይ አንድ ስሙን ለመግለፅ ያልፈለገ ከክፍለ ሀገር ስራውን ትቶ የመጣ ተማሪ የትምህርት ቤት ክፍያውን ጭማሪ በተመለከተ «ዶ/ር ፍስሃ እሸቱ ጊዜያችንና ገንዘባችንን በከንቱ አባክነውብናል» ሲል ከስራውም ከትምህርቱም ሳይሆን በመቅረቱ ክፉኛ መማረሩን ገልጿል።
ያነጋገርናቸው አንዳንድ ወላጆች ሁኔታውን በተመለከተ ላቀረብንላቸው ጥያቄ በሰጡት መልስ «እኛ አሁን በኮሌጁ የተጠየቀውን የትምህርት ቤት ተጨማሪ ክፍያ የመክፈል አቅም የለንም።
ነገር ግን ቀደም ብለን ለልጆቻችን የከፈልነው የገንዘብ ክፍያ የትም ቀልጦ እንዳይቀር በሕግ በኩል መውሰድ ያለብንን እርምጃ መውሰዳችን አይቀርም» ሲሉ አስረድተዋል።
ዶ/ር ፍስሃን ስለሁኔታው ለማነጋገር በተደጋጋሚ ያደረግነው ሙከራ ስላልተሳካ ከኮሌጁ በኩል ለት/ቤት ክፍያው መጨመር ምክንያቱን ለመረዳት አልተቻለም።
ከኮከብ ጥር 13 ቀን 1994
ቅንጅት በጠ/ሚኒስትር መለስ ላይ የመሰረተው ክስ በፌዴሬሽን ም/ቤት ተጣርቶ እንዲወሰን ብይን ሰጠ
ቅንጅት ለአንድነትና ለዴሞክራሲ በኢትዮጵያ ፌደራላዊ ጠቅላይ ሚኒስትር መለስ ዜናዊ ላይ የመሰረተው ክስ በፌዴሬሽን ምክር ቤት የህግ መንግሥታዊ አጣሪ ጉባኤ ተጣርቶ እንዲወሰን ፍርድ ቤት ብይን ሰጠ።
የፌዴራል መጀመሪያ ደረጃ ፍርድ ቤት ሁለተኛ ፍትሃብሄር ችሎት ትናንት ብይኑን የሰጠው ጠቅላይ ሚኒስትር መለስ ግንቦት 7 ቀን 1997 ዓ.ም ያወጡት መመሪያ ህገ መንግሥቱን የሚቃረን ነው።
አዋጅ ቁጥር 3/83 የሰጠውን የሠላማዊ ሰልፍ የማድረግ፣ የመሰብሰብና የመደራጀት መብቶችን የሚጻረር በመሆኑ መመሪያው እንዲነሳልን በሚል ቅንጅት ያመለከተውን ክስ መነሻ በማድረግ ነው።
ችሎቱም የቀረበውን አቤቱታ አግባብ ከሆኑ ህጎች ጋር አገናዝቦ እንደተመለከተው ጉዳዪ ህገ መንግሥታዊ ትርጉም የሚያስፈልገው ሆኖ አግኝቶታል።
በመሆኑም ህገ መንግሥታዊ ትርጉም ያላቸውን ጉዳዮች አጣርቶ ለመወሰን ሥልጣን ያለው በፌዴሬሽን ምክር ቤት የህገ መንግሥታዊ አጣሪ ጉባኤ እንደመሆኑ ይህን ጉዳይ በተመለከተ ጠቅላይ ሚኒስትሩ ያወጡት መመሪያ ከህገ መንግሥቱ ጋር መቃረኑንና አለመቃረኑን ባለው መብት መሠረት እንዲወስን ወደ ጉባኤው እንዲላክ ፍርድ ቤቱ ብይን ሰጥቷል።
ከአዲስ ዘመን ግንቦት 27 ቀን 1997
ፊያሜታ ጋዜጣ የተከሰሰችው በሁለቱ ፕሬዝዳንቶች ሳቢያ መሆኑ ታወቀ
1ኛ ክስ የሃገሪቱን ፕሬዝዱንት የዶ/ር ነጋሶ ጊዱዱን ክብር ነክታችኋል
2ኛ ክስ የመዐህድ ተ/ፕሬዝዳንትን የበሰበሰ እንቁላል ብላችኋል
በፊያሜታ ጋዜጣ ላይ በተደጋጋሚ እየተሰነዘረ ያለው ክስ እንደቀጠለ ነው።
እስካሁን ድረስ በፕሬስ ታሪክ ውስጥ ታይቶና ተሰምቶ በማይታወቅ ሁኔታ አስራ አንድ ክሶች የተመሰረተ መሆኑ ሲታወስ ፤ አሁን በቅርቡ ደግሞ በሁለቱ ፕሬዝዱንቶች ክስ ሳቢያ በፊያሜታ ጋዜጣ ዋና አዘጋጅ ላይ ተጨማሪ ውንጀላ ተካሂዷል።
ይህ ደግሞ አጠቃላዩን ክስ ወደ አስራ ሶስት ከፍ አድርጎታል።
ይህ ዓይነቱ የክስ ብዛት እስካሁን ያልታየ ሲሆን በመንግስት በኩል እየተወሰደ ያለውም እርምጃ የጋዜጣውን ህልውና ለማጥፋት ሆን ተብሎ የሚፈፀም ተግባር አስመስሎታል።
እስካሁንም ድረስ ከፍተኛ የመንግስት ባለስለጣናት (ሚንስትሮችን ጨምሮ) የክልል ፕሬዘዱንት ፣ የመዐህድ ተቀዱሚ ፕሬዘዱንት ፣ የሃገሪቱ ኘሬዘዱንት፣ የሃይማኖት መሪ ፓትሪያርክና ፖሊስ ኰሌጅ ስምና ክብር ተነክቷል ከሚሉት ክሶች ጀምሮ ህዝቡን አነሳስቷል... ህዝብ በመንግስት ላይ እምነት እንዲያጣ አድርጓል ... የህዝቡን ህሊና የሚያናውጥ ዜና አቅርቧል፤ የሚሉና ተመሳሳይ ክሶች በጋዜጣው አዘጋጅ ላይ ተመስርተዋል።
የጋዜጣው አዘጋጅ ከላይ በተጠቀሱት ክሶች ሳቢያ ከወረዱ ፖሊስ ጣቢያ ጀምሮ እስከ አዋሳ ድረስ ተወስዶ የእስር እና የልዩ ልዩ ቅጣቶች ገፈት ቀማሽ ሆኗል።
አቃቤ ህግ በሚያቀርባቸው ክሶችም ላይ ዋና አዘጋጁ ህዝቡ በመንግስት ላይ እምነት እንዲያጣ አድርጓል ወይም የሃሰት ዜና አሰራጭቷል ይበል እንጂ፤ ይህ ስለመሆኑ አንዱችም የሰው መረጃ አላቀረበም።
የተሰራጨው ዜና ሃሰት ስለመሆኑ ወይም የህዝብን እምነት ስለማናወጡ ተጨባጭ መረጃ በፍርድ ቤት አልታየም።
ይህ ዓይነቱ የአቃቤ ህግ ክስ አግባብ አለመሆኑንና ፍርድ ቤቱም ውድቅ እንዲያደርግ ዋና አዘጋጁ ጠይቆ አንድም ጊዜ አልተሳካም።
ይህ አይነቱ አካሄድ ደግሞ የዋና አዘጋጁ መጨረሻ ምን ሊሆን እንደሚችል ከወዲሁ ግልፅ እየሆነ መጥቷል።
የጋዜጣው ዋና አዘጋጅ ባለፈው ሳምንት በተመሰረቱበት ሁለት ተጨማሪ ክሶች ምክንያት ፊያሜታ ጋዜጣ ከህትመት ውጪ እንዲሆን ውሳኔ ላይ የደረሰ ቢሆንም ፤ በፊያሜታ ጋዜጣ አንባቢዎች በነፃ ፕሬስ ቤተሰቦችና በተለይም በሌሎች የነፃ ፕሬስ ባልደረቦች ድጋፍና አበረታችነት ስራው ላልተወሰነ ጊዜ እንዲቀጥል ወስኗል።
የዚህ ጋዜጣ ሪፖርተር ከዋና አዘጋጁ ከአቶ ዱዊት ከበደ ጋር ተነጋግሮ ይህን ምላሽ አግኝቷል «...የተነሳንበት ዓላማ ከሞላ ጎደል ግቡን መትቷል።
ነፃ ፕሬስ፣ በነፃ መንፈስ በህዝቡ ውስጥ እንዲሰርፅ የማድረግ ህልማችን በተወሰነ ደረጃ ተሳክቷል።
እኛ ነፃውን ፕሬስ የተቀላቀልነው የድርሻችንን መስዋዕትነት ለመክፈል ነው።
ይህን መስዋዕትነት ደግሞ ከሚገባው በላይ ከፍለናል።
... የኛ ወንድሞችና አባቶች ስለነፃነታችን ተንገላተዋል ፣ ሞተዋል።
እኛም ሰለልጆቻችን ነፃነት በበቂ መጠን ታግለናል።
የኛ የምንጊዜም ጥረት እስራቱም ሆነ እንግልቱ በእኛ ትውልድ እንዲያበቃ ነው።
መጪው ትውልድ ዱግም ስለነፃነት እንዲሞትና እንዲሠቃይ አያስፈልግም... እኛም መጪውን ስለነፃነትና ትውልድ ለመታገል ትንሽ ትንሽ እየሞትን ነው... ይህ ዓላማችን በመሳካቱ ደግሞ ደስተኞች ነን።»
ብሏል።
ዋና አዘጋጁ የሃገሪቱን ፕሬዘዱንት በቦሌ ቢጫ ታክሲ በመመሰሉና የቀኛዝማቹን ክብር ነክቷል በሚለው ክስ በማዕከላዊ ወንጀል ምርመራ ጽ/ቤት ተገኝቶ ቃሉን ሰጥቶ እና የአስር ሺህ ብር ዋስ ጠርቶ መፈታቱታውቋል።
ከፊያሜታ ነሐሴ 19 ቀን 1991
ኢተፓድህ ፍራንክፈርት ስብሠባ ሊቀመጥ ነው
የኢትዮጵያ ተቃዋሚ ፓርቲዎች ህብረት/ኢተፓድህ ከመስከረም 6ቀን 92 ዓ.ም ጀምሮ ጀርመን ውስጥ በፍራንክፈርት ከተማ ታላቅ ስበሰባ እንደሚያደርግ ተዘገበ።
ተሳታፊዎቹም ከዛሬ መስከረም 4ቀን 92 ዓ.ም ጀምሮ ወደተጠቀሰው ቦታ እንደሚገቡ የስብሰባው አስተባባሪ ኮሚቴ አመልክቷል።
በዚህ ስብሰባ ላይ ለመካፈል ከኢትዮጵያ 7 የልዑካን ቡድኖች ወደዚያው እንደሚጓዙም ተዘግቧል።
ከእነዚህ መካከል የኢትፓድህ የአገር ውስጥ አስተባባሪ 3 አባላት ከአማራጭ ሃይሎች ከደቡብ ህዝቦች ህብረትና ከአብኮ የሚወከሉ የሚሳተፉበት እንደሆነም የአስተባባሪው ኮሚቴ መግለጫ አብራርቷል።
በሌላ በኩል ከሠሜን አሜሪካና ከአውሮፓ የኢትፓድህ አስተባባሪ አባላት የድርጅት መሪዎችና ቅርንጫፍ ጽ/ቤት ተጠሪዎች እንደሚካፈሉ ታውቋል።
የስብሰባው አጀንዱ ስለኢትዮጵያ ወቅታዊ ሁኔታ ሻዕቢያ የፈጸመውን ወረራና ያስከተለውን አደጋ የወያኔ መሪዎች የቀረበላቸውን የብሔራዊ ውይይት ጥሪ ችላ ማለትና በግንቦት ወር በሚካሄደው አጠቃላይ ምርጫ ከአንዱንድ ተቃዋሚ ነን ከሚሉ ጋር በመመሳጠር የሚያደርጉትን መሯሯጥ የሚመለከት መሆኑ ታውቋል።
በሌላ በኩል የመዐሕድ ተ/ም/ፕሬዚዱንት የሆኑት ቀኛዝማች ነቅአጥበብ በቀለ ድርጅቱ በውጪ አገር እንዱይንቀሳቀስ በግለኝነትና በአምባገንነት እንዲዘጋ መወሠናቸው ከወያኔ ጐን መለጠፋቸውን ያመለክታል በማለት ክፉኛ እንዱሳዘነው የወጣው መግለጫ ያስረዱል።
ከፊያሜታ መስከረም 4 ቀን 1992
የመተማመኛ ድምፅ ይጠበቃል
ፖለቲካው በባለብዙ ዘርፍ ቅራኔ ተወጥሯል - የአቶ መለስ አመራርም ጥያቄ ውስጥ ወድቋል
ከአገሪቱ ተፈጥሮአዊና ሰው ሠራሽ ችግሮች መበራከት ባሻገር የአገሪቱን ፖለቲካዊ ችግር በሰላማዊ መንገድ ከመፍታት ይልቅ ፍጥጫው አይሎ መምጣቱ የጠቅላይ ሚኒስትር መለስ ዜናዊን አመራር ጥያቄ ውስጥ መጣሉን ውስጥ አዋቂ ምንጮች ይጠቁማሉ
የአገሪቱ ፖለቲካዊ ሁኔታ ወደአልተጠበቀ አጥፊ አቅጣጫ ከማምራቱ በፊት በአቶ መለስ አመራር ላይ የሕዝብ ተወካዮች ምክር ቤት፣ የሚኒስትሮች ምክር ቤትና ይልቁንም የኢሓዴግ ምክር ቤት የመተማመኛ ድምፅ (Vote of Confidence) መስጠት አለባቸው የሚሉት እነዚሁ ወገኖች በተለይ በሕወሀት ውስጥ በአቶ መለስ አመራርና በሌሎቹ አባላት መካከል በወቅታዊ ጥያቄዎች ላይ የተለያዩ አመለካከቶች እየተንፀባረቁ እንደሚገኙ ገልጠዋል።
እነዚህ ውስጥ አዋቂ ምንጮች እንደሚሉት የአገሪቱ ወቅታዊ ሁኔታ ገዥውን ቡድን ከምን ጊዜውም በላይ እያሳሰበ ይገኛል።
አቶ መለስ ዜናዊ፣ ተወልደ ወልደማርያም፣ ዓለምሰገድ ገብረ አምላክ፣ ስዩም መስፍን፣ ዶ/ር አባይ ፀሐየ፣ ስብሐት ነጋ፣ ገብሩ አስራት፣ ስዬ አብርሃና ሌሎችም ያሉበት የህወሀት አመራር በአገሪቱ ወቅታዊ ችግሮች ላይ የተለያዬ አቋም መያዛቸው ነው የሚነገረው።
በዚህ ሰሞን በዚሁ አሳሳቢ ጉዳይ ላይ የህወሀት ከፍተኛ የአመራር አባላት ምክክር ያደረጉ ሲሆን በሌሎቹና በአቶ መለስ መካከል ያለው ልዩነት እየሰፋ በመሄዱ ውይይቱ እንደታሰበው በቅርቡ የሚቀጥል ከሆነ ምናልባትም የአቶ መለስን መተካት ሊያሰከትል እንደሚችል ተገምቷል።
ግብግቡና አለመግባባቱ በአገሪቱ ወቅታዊ ችግሮች አፈታት ላይ ብቻም አይደለም።
አሮጌዎቹ የሕወሀት የአመራር አባላት ምንም እንኳ የድርጅቱን የኢኮኖሚ ተቋማት እንዲመሩ ኃላፊነት ቢሰጣቸውም ከፖለቲካው መገለላቸው አላስደሰታቸውም።
የውስጥ ሁኔታውን የሚከታተሉ ወገኖች እንደሚሉት ከፖለቲካው የተገለሉ መሆናቸው የሚሰማቸው የህወሀት መሪዎችና ካድሬዎች የኤርትራ ተወላጅነት ያላቸው ወገኖች ከወትሮው በበለጠ ለመለስ ቅርብ በሆኑ ቁጥር ጉዳዩ ይጐረብጣቸዋል።
በእርግጥም መለስ ዜናዊ ከአቻዎቻቸው የትግራይ ልጆች ይልቅ በኤርትራውያን ይተማመናሉ የሚሉ ብዙ ናቸው ያለመግባባቱ ምክንያት ኢኮኖሚውም ነው።
የኤርትራውያኑን በኢትዮጵያ ጉዳይ ጣልቃ መግባት የማይቀበሉት ቁልፍ የህወሀት መሪዎች (ስዬ፣ አባይ ፀሐይ፣ ስብሐት ነጋ) በቤተሰብ ስሞች በህወሀት ቁጥጥር ስር ባሉ የንግድ ድርጅቶች ውስጥ እጃቸውን አስገብተዋል።
በዚህ ጉዳይ ላይ በጥቂት የህወሀት ማሌሊት መሪዎችና በብዙሃኑ ካድሬዎች መካከል ያለው ልዩነት በጣም ሰፍቷል።
ድርጅቱ ከሚያካሂዳቸው ግዙፍ የኢኮኖሚ ተቋሞች በሚገኘው ገቢ ተጠቃሚው ማነው?
የሚል ጥያቄ እየተነሳ ነው
አብዛኞቹ የቀድሞ የሕወሀት ካድሬዎች በመባረር፣ ከቦታ ወደ ቦታ በመፈናቀል፣ ወደ ድህነት ማምራታቸውና የብሔር ብሔረሰብ ተዋጾ በሚል የሕወሀት ተዋጊዎች መቀነሳቸው አበሳጭቷቸዋል።
ተራዎቹን የህወሀት ወታደሮችና ካድሬዎች በሁሉም አቅጣጫ የሚመጣው እሳት እየለበለባቸው ከመሆኑም በላይ የጥቂቶች በሀብት መበልፀግ አልተወደደም።
በዚህና በሌሎችም ምክንያቶች በርካታ ትግርኛ ተናጋሪዎች ስዬ አብርሃ፣ አባይ ፀሐዬ፣ ገብሩ አስራትና ስብሐት ነጋ ከመለስ ዜናዊ የተለየ አቋም እንዲይዙ ግፊት እያደረጉ መሆናቸውም ይሰማል
መለስ ዜናዊ በበኩላቸው ከጥቂት ወራት በፊት የትግራይ ነጋዴዎችንና ሽማግሌዎችን በመሰብሰብም የማግባባት፣ የማስጠንቀቅ፣ የማስፈራራትና በዝምድናና በብሔርተኝነት ዙሪያ አንድ ሆኖ ለመቆም እንዲቻል ልዩ ልዩ እርምጃዎች ወስደው ነበር።
«በስማችን እየተነገደ እኛ ወደ ጥፋት እየተነዳን ነው» ብለው የሚያማርሩት የትግራይ ተወላጆች ግን ከቅርብ ጊዜ ወዲህ በኦጋዴን፣ በባሌ፣ በሲዳሞ፣ በቋራ፣ በመተከል፣ በአፋርና በሌሎችም አካባቢዎች በሚካሄድ ጦርነት የህወሀት ወታደሮች መሞታቸውን እየሰሙ መሆኑ በስርዓቱ ላይ ያላቸውን ጥላቻ አባብሶታል
ህወሀትን በየአቅጣጫው የሚቃወም ኃይል ከጊዜ ወደጊዜ እየበረከተ ሄዷል።
ይህም በድርጅቱ ውስጥ ያለውን መከፋፈል ከምን ጊዜውም እያከፋው ነው።
በከተማ ያለው ተቃውሞ ለጊዜው ጋብ ያለ ቢመስልም የፖለቲካና የኢኮኖሚ ችግሩ እየተባባሰ በመምጣቱ ውስጥ ውስጡን እየፈላ ይመስላል።
ከወደ ሀረር የቦንብ ፍንዳታ ወሬዎች እየተሰሙ ነው።
ባለፈው ዓመት አጋማሽ ላይ «ያልታወቁ ታጣቂ ኃይሎች» ለስዊድን ኤምባሲ ያስተላለፉት ማስጠንቀቂያ ለአሜሪካኖችም ለኖርዌዎችም ለእንግሊዞችና ለካናዳዊያንም እኩል መልዕክት ይኖረዋል
በገጠሩ አካባቢ በመሳርያ የተደገፉ ግጭቶች እየተበራከቱ ናቸው።
የአማራ ክልል ገበሬዎች መንግሥት በወሰደው አድሎአዊ የመሬት ክፍፍል ምክንያት ወታደራዊ አማራጭን እየወሰዱ ይገኛሉ።
የኢሓዴግ ሰራዊት ባልሰፈረባቸው የጐጃምና የጐንደር አካባቢዎች አዲስ የተመሠረተው የኢትዮጵያ አንድነት ግንባር ይንቀሳቀሳል።
በአሶሳ አካባቢ የቤንሻንጉል ህዝብ ነፃነት ንቅናቄ ከኢትዮጵያ አንድነት ግንባር በተጨማሪ ከኢሓዴግ ወታደሮች ጋር እየተዋጋ እንደሆነ ይነገራል
በአፋር ውስጥ ከአርዱፍ ጋር ተደረገ የተባለው ስምምነት ብዙም ውጤት አላመጣም።
ኢሓዴግ ጊዜ ለመግዛትና የአፋር ተዋጊዎች ተከፋፍለውም እጅ እንዲሰጡ ይፈልጋል።
ኦነግ በበኩሉ እንደቀድሞው ክፍፍሉና ደካማነቱ ቀጥሎ ለስርዓቱ ስጋት መሆኑ ባይቀርም ከኦነግ አባላት ውስጥ ጠንካራ የሚባሉትና ከኦሮሞ ህዝብ ይልቅ ለአስመራው ኢሳይያስ ቅርብና ታማኝ የሆኑት ሌንጮ ለታ ከኢሃዴግ ጋር አደረጉት የሚባለው የድርድር ሙከራ ዳር አልደረሰም።
ያም ሆኖ የኦነግ ወታደራዊ እንቅስቃሴ እንዳለ በስፋት ይነገራል።
የድርጅቱ መሪም በዚህ ሰሞን የሰጡት መግለጫ በጦርነቱ ለመግፋት መቁረጣቸውን የሚያረጋግጥ ነው።
በበርካታ የደቡብ አካባቢዎችም አለመረጋጋት አለ።
በመሣርያ የተደገፉ ዘረፋዎች መካሄዳቸውን የሚገልፀው ሪፖርት የፖለቲካውን ችግር ያሳያል።
የችግሩን አሳሳቢነትና መባባስ በሕወሐት ይደገፋል የሚባለው ሪፖርተር ጋዜጣ ካወጣው ጽሑፍ መገንዘብ ይቻላል።
የካቲት 17 ቀን በወጣው በዚሁ ጋዜጣ «ጦርነቱ ለማን ነው?
» በሚል ርዕስ የሠፈረው ጽሑፍ መሣርያ አንግበው የተነሱ ኃይሎች ለድርድር እንዲዘጋጁ ካሳሰበ በኋላ የመንግሥትን ለመደራደር አለመፈለግ ይነቅፋል።
ይህም የአገሪቱ ችግሮች በሰላማዊ መንገድና በድርድር ይፈታ የሚሉ የሕወሀት መሪዎች ድምፅ እንደሆነ ይገመታል
ኢሓዴግ የአሜሪካን ፖሊሲ ደጋፊ ሆኖ መገኘቱ ትንሽ ጥቅም ያስገኘለት ቢሆንም (ከዋሽንግተን የሚገኘው ድጋፍ ማለት ነው) ፀረ - አሜሪካ ከሆኑ አካባቢዎች ጠላትነትን አትርፏል።
መለስ ዜናዊ ከሱዳን ጋር የፈጠሩት ግጭት (የኢሳይያስና የአሜሪካ ጥገኛ እስከሆኑ ድረስ ግጭቱ የማይቀር ነው) ሱዳንን እንደ ወታደራዊ መንደርደርያ ተጠቅመው ለሚያጠቋቸው ቁርጠኛ ጠላቶቻቸው አጋልጧቸዋል።
ኢሓዴግ ሱዳንን ለማለሳለስ የሚያደርገው ጥረት ከንቱ የሚሆነው ደግሞ በትጥቅ የተደገፉት ተቃዋሚዎች ያሉት አገር ውስጥ በመሆናቸው እነሱን ለማስቆም የማይቻል መሆኑ ነው።
ሱዳንም በበኩሏ ከኢራን፣ ሊቢያ፣ ኢራቅና ከሌሎችም ለመለስ ራስ ምታት መፍጠር ከሚችሉ የአረብ አገሮች ከፍተኛ ድጋፍ አላት
በኢትዮጵያ ውስጥ የአመጹ ነጐድጓድ ምን ጊዜም ህቡዕ ነው።
ጆሮአቸውን በትክክለኛ ቦታ ያደረጉ ያዳምጡታል።
ጆሮአቸውን በቤተመንግሥትና በአሜሪካ ኤምባሲ አካባቢ የለጠፉት ግን የሚሰማቸው የመንግሥት ፕሮፓጋንዳ ብቻ ነው።
አደጋው ግን እያነጃበበ ነው።
በዋሽንግተን ድጋፍ በሙሴቬኒ፣ በካጋሚ፣ በኢሳይያስና በመለስ እርዳታ ሞቡቱ መወገዳቸው በሱዳን ላይ አጠቃላይ ጫና ስለሚያሳድር ለኢሓዴግ ትንሽ የመተንፈሻ ጊዜ ይሰጣል ብሎ መገመት ይቻል ይሆናል።
በዚህ የተነሣ የሱዳን መንግሥት ከኢሓዴግ ጋር መግባባቱን ላይጠላው ይችላል።
በአሁኑ ሰዓት በተባበሩት መንግሥታት ድርጅት የሱዳን አምባሳደርና የቀድሞው የፕሬዝደንት ኑሜሪ የፀጥታ አማካሪ የነበሩት ሚስተር ፋዝ ኢርዋ በቅርቡ አዲስ አበባ ውስጥ ቆይታ ካደረጉ በኋላ በካርቱምና በኢሓዴግ መካከል ችግር እንደሌለ ተነግረዋል።
ዕውነታው ግን ይህ አይመስልም።
መለስ ዜናዊ ደጋፊዎቻቸውን (አሜሪካንና ኢሳይያስን) ክደው ወደ ሱዳን ይላጠቃሉ የሚለው ተስፋ ጠባብ ነው።
ቢሆንም ከሱዳን ጋር የሚያደርጉት የግንኙነት መለሳለስ ጊዜ ለመግዛት ካመቻቸው አያደርጉትም አይባልም።
የሱዳን ተቃዋሚዎችም በግልፅ ሱዳንን ለመጣላት ከተነሱት ከኢሳይያስ ጋር የበለጠ መጐዳኘቱ ይቀልላቸዋል።
እስከአሁን የአቶ መለስንና የኢሓዴግን ልብ ሲያሞቀው የቆየው የኢትዮጵያ ተቃዋሚ ኃይሎች በሚገባ አንድነት አለመፍጠራቸው ነው።
«ጠንካራ ተቃዋሚ የለም» የሚለው ከአቶ መለስ ጀምሮ የኢሓዴግ ባለሥልጣኖች ቋሚ ቃል ሆኖ ቆይቷል።
ለዚህ መሠረት ሆኖ የቆየው ጐላ ያሉት እንደ የአፋር አብዮታዊ ዴሞክራሲያዊ አንድነት ግንባር (አርዱፍ)፣ የኢትዮጵያ አንድነት ግንባር (ኢአግ)፣ የኦሮሞ ነፃነት ግንባር (ኦነግ)፣ የመላ አማራ ሕዝብ ድርጅት (መዐሕድ) የመሳሰሉት ትግላቸውን በሚገባ አለማቀናጀታቸው ነው።
የኮሎኔል ጐሹ መድኅን አንዱ ሌላውን በሚወነጅሉ ተበታኝ ፅሑፎች ራሱን ጠምዶ ቆይቷል።
እዚህ ኢትዮጵያ ውስጥ የኢትዮጵያ የሰላምና ዴሞክራሲ አማራጭ ኃይሎች ምክር ቤት በተቀናጀ መልክ ለመሥራት ቢሞክርም መዐሕድ አብሮት አይደለም።
የእንቅስቃሴ ጥንካሬውም የጐላ ሆኖ አይታይም
አሁን ግን ሁኔታው እየተለወጠ ነው።
ኢድኃቅን ጨምሮ ስድስት የፖለቲካ ድርጅቶች የመሠረቱት የኢትዮጵያ አንድነት ግንባር (ኢአግ) የፖለቲካ ሚዛኑን እየለወጠው ይመስላል።
«የሰላማዊ ተቃውሞው በር ተዘጋብኝ» የሚለው ኢአግ የትጥቅ ትግል መጀመሩንና በዚህም እየቀናው መሆኑን ይናገራል።
ሌላው ለመለስ ዜናዊ ፋታ የሰጠ መስሎ የታየው ጉዳይ ትግርኛ ተናጋሪዎች ከሌላው ተገልለው በሕወሀት ዙሪያ የተሰባሰቡ መስለው መታየታቸው ነበር።
እስከ አሁን አብዛኞቹ ትግርኛ ተናጋሪዎች በአካሄዱ ደስተኛም ባይሆኑም ያለውን መንግሥት ተቃርነው ሲነሱ አይታይም ነበር።
በአቶ አረጋዊ በረሄ የተቋቋሙት ቲ.ቲ. ኢ. እና ታንድ (TTE,TAND) ጠንክረው አገር ውስጥ በትግርኛ ተናጋሪው መሀል ተደራጅቶ ለመውጣት ብዙ ጥረት እያደረጉ ናቸው።
ከተማ ውስጥ ያሉ ትግርኛ ተናጋሪዎች አንድም በፍርሃት ያለዚያም በስምምነት ከአጠቃላይ ትግሉ የተገለሉ መስለው ቆይተዋል።
አሁን አሁን ግን የተቃውሞ ትግሉ የትግራይን ሕዝብና ትግርኛ ተናጋሪዎችንም የማካተት ምልክቶች እየታየበት ነው በእርግጥ አቶ መለስ የአሜሪካኖች እርዳታ አልተለያቸውም።
ሂላሪ ክሊንተን ኢሳይያስን በማድነቅ አስመራ ከተማ በርካታ የፖለቲካ እስረኞች ከታጐሩበት ጥቂት ኪሎ ሜትር ርቀት ላይ የደነሱበትን ሁኔታ እናስታውሳለን።
የአሜሪካ ካምፓኒዎችም መለስን ለመልካም አስተዳደራቸው ሽልማት ሰጥተዋል።
አቶ መለስ የኢትዮጵያውያንን ተቃውሞ መጋፈጥ ስለፈሩ ምክትላቸውን በመላክ ሜዳልያውን ተቀብለዋል።
አሜሪካ ለአቶ መለስ በምትሰጠው ድጋፍ ታላቁ አፍሪካ ቀንድ የምትለውን ከአስመራ እስከኬንሻሳ የዘረጋቸውን የጥቅም ማስከበሪያ ግዛቷን ለማስፋትና ለማጠናከር ትሞክራለች።
በዛየር ላይ ያደረገችውን በበሽር መንግሥትም ላይ ለመፈፀም ነው ፍላጐቷ።
አሜሪካ አራፕ ሞይን ለማስወገድ እየሞከረች መሆኗ ምልክቶች ታይተዋል
በኢትዮጵያ የሚታየው ፖለቲካዊ ሁኔታ ግን አስቸጋሪና ውስብስብ ይመስላል።
የራሱ ሕዝብ የተነሳበትን መንግሥት የኃያላኑ ጭፍንና አድሎአዊ ድጋፍ ያድነዋል?
የኢራኑ ሻህ እንደምሳሌ ቢወሰድ (የቀዳማዊ ኃይለሥላሴን እንተወውና) መለስ መልካም ትምህርት ባገኙበት ነበር።
አሁንም ጊዜው አልመሸም።
በግትር አቋም አገሪቱን ወደአልተጠበቀና አጥፊ ግጭት ከመግፋት ይልቅ ከሕወሀት አመራርና ከውጭም ከተቃዋሚዎች እንዲሁም ከሕዝብ እየተሰነዘረ ያለውን ገንቢና ሰላማዊ ሃሣብ ልብ ብሎ ማጤኑ ከብዙ ችግር ያድናል።
የመተማመኛ ድምፅም (Vote of Confidence) በዴሞክራሲያዊ ሥርዓት በመሪና በተመሪ መካከል መተማመንን የሚፈጠር ነውና ይበል ያሰኛል
ከጦቢያ መስከረም 15 ቀን 1990
የኢትዮጵያ ብሔራዊ ባንክ አዲሱን የብር ኖት ማሳተሙን አስታወቀ
550 ጣቢያዎች የብር ኖት ለውጥ አገልግሎትን ይሰጣሉ
ሰለሞን ጥዑመልሣን
የኢትዮጵያ ብሔራዊ ባንክ ወደፊት በሥራ ላይ የሚውል አዲስ የብር ኖት ማስተሙንና የለውጥ ተግባሩን ለመጀመርም በቂ ዝግጅት እያደረገ መሆኑን አስታወቀ።
የባንኩ ገዢ አቶ ዱባለ ጃሌ ትናንት ለጋዜጠኞች በሰጡት መግለጫ እንዳስታወቁት አዲሱ የብር ኖት ሕትመት ተጠናቅቆ የለውጥ ሥራውን ለማከናወን በተመረጡ ዋና ዋና ጣቢያዎች ተሠራጭቷል።
የተዘጋጁት ባለ1: 5: 10፡50 እና 100 የብር ኖቶች እንደሆኑም ይፋ አድርገዋል።
የገንዘብ ለውጡ የሚጀመርበት ጊዜ በመገናኛ ብዙኃን ወደፊት ከሚገለጽጥበት ቀን ጅምሮ እስከ 50 ቀናት አሮጌው የብር ኖት መለወጥ እንዳለበትም አሳስበዋል።
አክለው እንደገለጹት ለባለ 50 እና 100 ብር ለውጥ 21 ቀናት ለባለ 1 :5 እና 10 ብሮች ደግሞ 50 ቀናት ተመድበዋል።
ለብር ኖቶቹ ለውጥ የተለያዩ ቀናት የተመደቡበት ምክንያት የ50 እና 100 ብር ኖቶች ባብዛኛው የሚገኙት በከተማ አካባቢ በመሆኑ ተገልጋዮቹ እነዚህ ኖቶች በፍጥነት ለውጠው መጨረስ እንደሚችሉ በመታመኑ ነው።
የ1: 5ና 10 ብር ኖቶች በገጠሩ ነዋሪ በስፋት ጥቅም ላይ የሚውሉ በመሆኑ ከመገናኛ ረገድ ሰፊ ችግር ሊያጋጥማቸው ስለሚችል የረዥም ጊዜ ገደብ ሊሰጥ መቻሉን አቶ ዱባለ ተናግረዋል።
የገንዘቡን ለውጥ ለማከናወን ቅርንጫፍ ባንኮችንና ጊዜያዊ ጣቢያዎችን የሚያስተባብሩ 20 ዋና ዋና ጣቢያዎች መዘጋጀታቸውን አቶ ዱባለ ጠቁመው ጣቢያዎቹም በአዲስ አበባ፡ መቀሌ፡ ደሴ፡ ወልዲያ፡ ጐንደር፡ በህርዳር፡ ደብረማርቆስ፡ደብረብርሃን፡ናዝሬት፡አዋሳ፡ሻሸመኔ፡አሰላ፡ ወላይታ ሶዶ፡ ሀገረማርያም፡ነቅምቴ፡ጊምቢ፡መቱ፡ጅማ፡ድሬዳዋና ሐረር ከተሞች እንደሚገኙ አብራርተዋል።
በተጨማሪም የባንክ ቅርንጫፎች በሌሉባቸው አካባቢዎች የብር ለውጡን የሚተገብሩ ሦስት መቶ የሚደርሱ ጊዜያዊ የመለዋወጫ ጣቢያዎች መዘጋጀታቸውን አቶ ዱባለ አስረድተዋል።
250 የሚደርሱ የመንግሥትና የግል ባንኮች የብር ኖት ለውጡን ሥራ የሚያከናውኑ ሲሆን ባጠቃላይ 550 የመለዋወጫ ጣቢያዎች እንደሚቋቋሙ ተመልክቷል።
ይህንኑ ሥራ ለማከናውን ሁለት ሺ ሠራተኞች መመደባቸውንና የተሟላና በቂ የሥራ መመሪያ እንደተዘጋጀ አቶ ዱባለ አስታውቀው ለብር ኖት ለውጡ አስፈላጊ የሆኑ የመገልገያ መሣሪያዎችም ከወዲሁ መዘጋጀታቸውን ገልጸዋል።
ባንኩ የገንዘብ ለውጡን ይፋ ከሚያደርግበት ቀን ጀምሮ እስከ መጨረሻው ቀን ድረስ አሮጌውም ሆነ አዲሱ የብር ኖት ጐን ለጐን እንደሚሠሩ አቶ ዱባለ አስገንዝበው የአሮጌው ብር ሕጋዊነት እስከሚያበቃ ድረስ ብሩን አልቀበልም ማለት ሕገወጥ ተግባር መሆኑ አስምረውበታል።
ይህን ከመሰሉና ሌሎችም ችግሮች እንዳይፈጠሩ ከወዲሁ ለኅብረተሰቡ ተገቢውን ግንዛቤ ለመስጠትም ዝግጅት መደረጉን አቶ ዱባለ አብራርተዋል።
ስለ አዲሱ የብር ኖት ለሕዝቡ ለማሳወቅ ልዩ ልዩ ፖስተሮችም መዘጋጀታቸውን ተመልክቷል።
ሕዝብን የሚያውኩና ለዘረፋ ተግባር የሚሠማሩ ኃይሎችን ለመከላከልም ባንኩ ከክልሎች ከፖሊስ ከመከላከያ ሠራዊት ጋር በቂ ትብብር የፈጠረ መሆኑም ታውቋል።
አዲሱ የብር ኖት በጥንቃቄ የተሠራ በመሆኑ አስመስሎ ለመሥራት እጅግ የሚያስቸግር ነው ያሉት አቶ ዱባለ ሕዝቡም ትክክለኛውን ገንዘብ በቀላሉ ለይቶ ሥራ ላይ በሚያውለው መልኩ የተዘጋጀ ነው ብለዋል።
አያይዘውም በአሁኑ ወቅት ግልጋሎት የሚሰጡት ሽርፍርፍ ሳንቲሞች እንደማይለወጡም ጠቁመዋል።
በሀገራችን በአሁኑ ወቅት እየተሠራበት ያለው የብር ኖት የዛሬ 20 ዓመት ገደማ መውጣቱ ይታወሳል።
ከአዲስ ዘመን መስከረም 29 ቀን 1990
ሰባት መቶ ኢትዮጵያውያን አስመራ ውስጥ በእስር እየማቀቁ ነው
በአስመራ እና በሌሎች የኤርትራ ከተሞች ውስጥ የሚገኙ ኢትዮጵያውያን በከፍተኛ ስቃይ ላይ መሆናቸው ታወቀ።
አንዳንዶቹም እዚያው እስር ቤት ውስጥ በምግብና ሕክምና እጦት ሳቢያ ለሞት እየተዳረጉ ናቸው።
በኤርትራ የሚገኙት ኢትዮጵያዊያን በአሁኑ ወቅት በከፋ ሁኔታ ላይ የሚገኙ ሲሆን አንዳንዶቹም ለሰው ልጅ አስቸጋሪ ወደሆኑ ቦታዎች እየተጣሉ ነው።
ኢትዮጵያውያኖቹ ከሚጣሉባቸው ስፍራዎች አንዱ የሆነው ከአስመራ በጥቂት ርቀት ላይ የሚገኘው ጨርሂ የተባለው የቆሻሻ ማጠራቀሚያ ስፍራ ሲሆን፣ ኢትዮጵያውያኑ ወደዚህ ስፍራ ተወስደው እየተጣሉ ናቸው።
በዚህ ጨርሂ በተባለው የቁሻሻ ማጠራቀሚያ ቦታ ከሚጣሉት ኢትዮጵያውያን ውስጥ አንዳንዶቹ በከፋ ሁኔታ ላይ እንደሚገኙ ለማወቅ ተችሏል።
በአሁኑም ወቅት በአስመራ በሚገኙ ኢትዮጵያውያን ላይ እየተፈፀመ ያለው ኢሰብአዊ ተግባር ከጊዜ ወደ ጊዜ እየጨመረ መምጣቱን ያሳወቁት እነዚሁ ምንጮች እንደገለፁት ብዙዎች ላይ ድብደባ እየተፈፀመባቸው ሲሆን፣ ሴቶቹን አስገድዶ መድፈርም እየተበራከተ መምጣቱን አሳውቀዋል።
ከዚህም ውጪ በእስር ቤት ውስጥ እንዲታጎሩ የተደረጉ ኢትዮጵያውያን በርካታ ሲሆኑ፣ በተለይም አስመራ ውስጥ ከአንድ እስከ ስድስት በደረጃ በተከፋፈለ እስር ቤት ከ700 በላይ ኢትዮጵያውያን ታስረው እንደሚገኙ ለማወቅ ተችሏል።
የሻዕቢያ መንግስት አካሄድን የሚነቅፉና የሚተቹ ኤርትራውያንም ጭምር በየእስር ቤቱ እየማቀቁ ይገኛሉ።
ከፊያሜታ ጥቅምት 11 ቀን 1991
የተመድ የልማት ኃላፊ ኢትዮጵያን ሊጐበኙ ነው
የተባበሩት መንግሥታት የልማት ፕሮግራም /ዩኤንዲፒ/ ኃላፊ በመጪው ወር ኢትዮጵያን ሊጎበኙ ነው።
የኃላፊው ማርክ ማሎች ብራውን ጉብኝት ዓላማ ከአፍሪካ ኅብረት ባለሥልጣናት ጋር ተገናኝተው ኅብረቱ ድጋፍ በሚያገኝበት ሁኔታ ላይ ለመወያየት ነው።
በተጨማሪም ኃላፊው ለአፍሪካ ልማት አዲስ አጋርነት /ኔፓድ/ አጀንዳ ተፈጻሚ በሚሆንበት ሁኔታ ላይ እንደሚመክሩ አክራ ሜል ዘግቧል።
የተባበሩት መንግሥታት የልማት ፕሮግራም /ዩኤንዲፒ/ ለአፍሪካ ልማት አዲስ አጋርነት /ኔፓድ/ ማስፈፀሚያ ለመስጠት ቃል ከተገባው ከሦስት ነጥብ አምስት ሚሊዮን ዶላር እርዳታ ውስጥ ወደ ሁለት ሚሊዮን ዶላር የሚጠጋ የገንዘብ ድጋፍ በዚህ ወር ለመስጠት መስማማቱ ይታወሳል።
እርዳታው የአፍሪካውያንን የኑሮ ደረጃ ለማሻሻል፣ መልካም አስተዳደርን ለማጎልበት እንዲሁም ዓለም አቀፍ ንግድን ለማስፋፋ በተለይም ለትምህርትና ለጤና ቅድሚያ ትኩረት ለመስጠት ለተነደፈው መርሀ ግብር ማስፈጸሚያ እንደሚውል ታውቋል።
ከአዲስ ዘመን የካቲት 13 ቀን 1995
በአቴንስ ኦሊምፒክ ለተካፈሉ አሰልታጣኞችና አትሌቶች የገንዘብ ሽልማት ተሰጠ
በአቴንስ ኦሊምፒክ ተካፍለው ኢትዮጵያን ለአመርቂ ውጤት ላበቁ አትሌቶችና አሰልጣኞች ከአንድ ሚሊዮን ብር በላይ የማበረታቻ ሽልማት ተሰጠ።
የማበረታቻ የገንዘብ ሽልማቱን ያዘጋጀው የኢፌዴሪ መንግስት ሲሆን፣ አትሌቶቹና አሰልታኞቹ ትናንት በብሄራዊ ቤተ መንግስት ተገኝተው ከፕሬዚዳንት ግርማ ወልደ ጊዮርጊስ እጅ ሽልማታቸውን ተረክበዋል።
በአቴንስ ኦሊምፒያድ ለተገኘው አመርቂ ውጤት ከፍተኛ አስተዋጽኦ ያደረጉት የ10 ሺና 5 ሺ ሜትር ዋና አሰልጣኝ ዶክተር ወልደ መስቀል ኮስትሬ 100ሺ ብርና የምስክር ወረቀት ተሸልመዋል።
ምክትል አሰልጣኞቹ ሻምበል ቶሎሳ ቆቱ፣ አቶ ካሳ አለማየሁ የማራቶን አሰልጣኞች ዶክተር ይልማ በርታና ሻምበል ዘላለም ደስታ የመካከለኛ ርቀት አሰልጣኞች ኢንስፔክተር ትዕዛዙ ውብሸትና መቶ አለቃ ሁሴን ሾብ እንዲሁም የቦክስ አሰልጣኙ ሚስተር ኔሪድዮ እያንዳንዳቸው የ60 ሺህ ብር ሽልማት አግኝተዋል።
በውድድሩ ላይ የወርቅ ሜዳሊያ ያስገኙ አትሌቶች እያንዳንዳቸው 75ሺ ብር ሲሸለሙ፣ የብር ሜዳሊያ ያስገኙ 50 ሺ ብር፣ የነሐስ ሜዳሊያ ያስገኙ ደግሞ 30 ሺ ብር እንዲሁም ዲፕሎማ ያገኙ አትሌቶች እያንዳንዳቸው 10 ሺህ በር ተሸልመዋል።
አትሌቶቹ ከገንዘብ ሽልማቱ በተጨማሪ የምስክር ወረቀት ተሰጥቷቸዋል።
ቀሪ አትሌቶች ደግሞ በተሳታፊነት የ5 ሺህ ብር ሽልማት ተበርክቶላቸዋል።
በዚሁ መሰረት አትሌት ቀነኒሳ በቀለና መሰረት ደፋር ለእያንዳንዳቸው 75ሺህ ብር ስለሺ ስህን ፣ እጅጋየሁ ዲባባና ቀነኒሳ በቀለ እያንዳንዳቸው 50 ሺ ብር አትሌት ጥሩነሽ ዲባባና ደራርቱ ቱሉ እያንዳንዳቸው 30 ሺ ብር ተሸልመዋል።
ዲፕሎማ ያመጡት አትሌቶች ሻለቃ ኃይሌ ገ/ሥላሴ፣ ወርቅነሽ ኪዳኔ፣ ገብረእግዚአብሔር ገ/ማርያም፣ ደጀኔ ብርሃኑና እልፍነሽ ዓለሙ እያንዳቸው የ10 ሺህ ብር ሽልማት አግኝተዋል።
ከገንዘቡ ሽልማት ሌላ በኦሊምፒክ ተሳትፎአቸውና በሌሎችም ዓለም አቀፍ ሻምፒዮናዎች አመርቂ ውጤት ላስመዘገቡና ለወጣት አትሌቶች አርአያ ለሆኑት ሻለቃ ኃይለ ገ/ሥላሴና ሻለቃ ደራርቱ ቱሉ የአትሌት አበበ ቢቂላ ምስል ያለበት ልዩ ሽልማት ተሰጥቷቸዋል።
በአቴንስ የተካፈሉትን አትሌቶች ጤንነት ሲንከባከቡ የነበሩት ሐኪሞች ዶ/ር አያሌው ጥላሁን 10 ሺ ብር ወይዘሮ ፀሐይ ታደሰ 5 ሺ ብር እንዲሁም ዶክተር ዳዊት ታምራት የምስክር ወረቀት ተሸልመዋል።
ለኢትዮጵያ ኦሊምፒክ ኮሚቴ የሥራ አስኪያጅ ኮሚቴ አባላትና አትሌቶችን ላፈሩ የስፖርት ክለቦችም የምስክር ወረቀት ተበርክቶላቸዋል።
ከአዲስ ዘመን ነሐሴ 28 ቀን 1996
"በማንኛውም ጊዜ ወደ ጦርነቱ ለመሄድ የሚያግደን ነገር የለም!"
ስዩም መስፍን
የኢትዮጵያ ውጭ ጉዳይ ሚንስትር አቶ ስዩም መስፍን የሻዕቢያን ጠብ አጫሪነት በማውገዝ ግንቦት 23 ቀን፣ 1990 ከአሜሪካ ሬዲዮ ጣቢያ ጋር ቃለምልልስ አድርገዋል።
በኢትዮጵያ በሚገኙ ኤርትራዊያን ላይ ምን አይነት ክትትል እንደሚደረግ ተጠይቀው ሲመልሱ "ከእነዚህ ውስጥ አንዳንድ የኤርትራን መንግሥት አቋም እና ፖሊሲ አራማጅ ግለሰቦች አይኖሩም ማለት አይደለም።
በኢትዮጵያ ያሉትን የኤርትራ ዜጐች ሁሉ በዚህ ዓይን ማየት ትክክል አይደለም ከጭፍን አመለካከትና ወደአልሆነ አቅጣጫ ከሚገፋፋው ወገን በስተቀር እነዚህ ህዝቦች ለአገሪቱ ደህንነትና ዘላቂ ሰላም ጠንቅ ናቸው፣ አስጊ ናቸው ብሎ አያያቸውም።
እንደማንኛውም የውጭ ዜጋ ሰርተው የራሳቸውንም የኢትዮጵያንም ጥቅም ማራመድ እንዲችሉ ማድረግ ይጠበቅብናል።
"ግጭት ከተፈጠረ ጀምሮ በተለያዩ ወገኖች ድርድር ለማድረግ የተጀመረውን ጥረት አስመልክተው፣ ግልፅ ላደርግ የምፈልገው በኢትዮጵያና በኤርትራ መንግሥት መካከል ድርድር እየተደረገ ነው የሚል ስዕል ካለ ይኼኛው ትክክለኛ ግንዛቤ እና ስዕል አይደለም።
በሁለቱም መንግሥታት በኩል የሚካሄድ ድርድር የለም።
የኢትዮጵያ መንግሥት ወደ ድርድር የሚገባበት ሁኔታ ምንድነው የሚለውን፣ የሚንስትሮች ም/ቤት እና የህዝብ ተወካዮች ም/ቤት በግልፅ ለህዝብ ያወጁት አዋጅ አለ።
ይኸውም የኤርትራ ጦር የኢትዮጵያን ድንበር ጥሶ በሃይል የያዛቸውን አካባቢዎች ለቆ መውጣት ይኖርበታል።
"ለቆ መውጣት ይኖርበታል ብቻ ሳይሆን የኢትዮጵያ መንግሥት በአካባቢው የነበረውን መስተዳድር መልሶ መትከል ይኖርበታል።
ከዚያ በኋላ በዚያም አካባቢ ይሁን በሌላ አካባቢ ሊነሱ የሚችሉ አወዛጋቢ ወይም ሌሎችም ጉዳዮች ካሉ በሰላማዊ መንገድ ከተቻለ ሁለትዮሽ የድርድር ሂደት፣ ካልተቻለ ደግሞ ሦስተኛ ወገን ታክሎበት ሊፈፀም ይችላል የሚል እምነት ስላለ በዚህ ነው እየሄድን ያለነው።
"በዚህ ሂደት ላይ የኢጋድ ሊቀመንበር የሆኑት የጅቡቲው ፕሬዚዳንት ሃሰን ጉሌድ የተቻላቸውን ያህል ጥረት እያካሄዱ ነው ያሉት።
የአፍሪካ አንድነት ድርጅት ዋና ፀሐፊ ዶ/ር ሳሊምም የራሳቸውን ጥረት እያደረጉ ነው።
ከሁሉም በላይ ግን የዩናይትድ ስቴትስ እና የሩዋንዳ መንግሥታት በጋራ ይህ ሁኔታ ወደ አጠቃላይ ጦርነት እንዳይሄድ በዚሁ ባለበት ለመቅጨት ጥረት እያደረጉ ነው።
" ... ሉአላዊነታችንን ለማስከበር ወደምንገደድበት ሁኔታ ከመጣን ያ ጦርነት እራስን የመከላከል፣ ሉአላዊነትን የማስከበር ጦርነት ነውና መብታችንን ማንም እንደማይከለክለን እናውቃለን።
ስለዚህ ለደም መፋሰሱ እና ለጦርነቱ አንቻኰልም።
በማንኛውም ጊዜ ወደጦርቱ ለመሄድ የሚያግደን ነገር አይኖርም።
ሰላምን ለማንገስ፣ በሰላም ለመፍታት ግን ትዕግስትና አርቆ አስተዋይነትን ይጠይቃል።
የዚህ ጦርነት ሳቢያ ምን እንደሆነ የኤርትራም የኢትዮጵያም ህዝብ ጠንቅቆ ያውቃል።
ስለዚህ ወደ ጦርነት ለመግባት አንቻኰልበትም።
የሁለታችን ወዳጅ መንግሥታት ወደ ሁለቱም ርዕሰ ከተሞች እየተመላለሱ ጥረት ለሚያደርጉትም ከኢትዮጵያ መንግሥት በኩል ድጋፍ እየተደረገ መሆኑን እናውቃለን።
እንዲሳካላቸው ምኞቴ ነው።
" ... ቀደም ብዬ እንደገለጽኩት ግን ለሰላማዊ ድርድር ለሁለትዮሽ የጋራ ድርድርም ሆነ ሦስተኛ ወገን አክሎ ሁኔታውን በሰላም ለመፍታት የሚያስችል ሁኔታ እንዲፈጠር ከተፈለገ፣ አሁንም የኤርትራ መንግሥት ጦሩን ያለ አንዳች ቅድመ ሁኔታ በኃይል ሉአላዊነታችንን ደፍሮ ከያዘው ስፍራ ለቅቆ መውጣት ይኖርበታል።"
በማለት ስለወቅቱ አስደንጋጭ ግጭት ምላሽ ሰጥተዋል።
ከፊያሜታ ግንቦት 26 ቀን 1990
ርእሰ አንቀጽ፦
ጐደላቸው ወይስ ወትሮውንም አልነበራቸውም?
ባለፈው ሳምንት በወጣው ጦቢያ መጽሔት ላይ የጦቢያ መጽሔት ቋሚ አምደኛ እንደገለጠውና ከአጠቃላይ ሁኔታዎች መገንዘብ እንደሚቻለው በዚህ አገር በአዲሱ ሥርዓት የተጀመረው የጐሣ ፖለቲካ ልዩ ልዩ ቅርጾችንና ይዘቶችን እየያዘ ሄዶአል።
የሥርዓቱ አስፋፊዎች ብዙ ጊዜ የሚጠቀሙት «ብሔር፣ ብሔረሰብ፣ ሕዝቦች በራሳቸው ቋንቋ እንዲማሩ፣ በራሳቸው ቋንቋ እንዲዳኙ፣ ባሕላቸውን እንዲያዳብሩ፣ እንዲጠብቁና ራሳቸውን እንዲያስተዳድሩ» የሚለውን አጓጊና መልካም የሚመስል ለስላሳ አነጋገር ነው።
በመሠረቱ የሕዝብ መብት መከበር ተገቢ ነው።
አንድ ሕዝብ በቋንቋው ቢናገር፣ በባህልና በታሪኩ ቢኮራ፣ ራሱን ቢያስተዳድር ማንን ያስከፋል?
የሚያሳዝነው ግን በዚህ ውብ ሀሳብ ጠለላነት በሕዝብ መካከል ጥላቻ ሲነዛ፣ በግርግሩም ብዙ የሚባልለት ሕዝብ ሳይሆን ጥቂቶች ተጠቃሚ ሲሆኑ ነው
የወቅቱ አካሄዳችን እውነተኛ ገጽታና ትክክለኛ መሸፈኛው እየተገለጠ ሲሄድ ለዚህ ሕዝብ ያለው የመከፋፈል እቅድ ግልጽ ሆኖአል።
ጐን ለጐን የሚኖር፣ ዕድሉ የተቆራኘና ለዚህ አገር እድገት አብሮ የተጠመደ ሕዝብ አንድነትና ግንኙነት እንዲፍረከረክ የተጠነሰሰው ሴራ ይፋ ይሆን ዘንድ ረዥም ጊዜና ብዙ ድካም አልጠየቀም።
ስለዚህ እዚህ ደረጃ ላይ ከደረሰን በኋላ ደግሞ አዲስ ዙር የዘመቻ ግንባር የተከፈተ ይመስላል።
ወትሮውንም የክልል ምሥረታው ፍልስፍና፣ የጐሣው ፖለቲካ መንጠላጠያ አሳብ ወደ ዘረኝነት እንዳያመራ አስግቶ ነበር።
ለአንድነት የቆሙ የነፃው ፕሬስ ቤተሰቦች ሲዋጉ የቆዩትም ይህንኑ አዝማሚያ ነው።
በጦቢያ መጽሔት ላይ እንደተመለከተው ደግሞ በተወሰኑ የገዥው መደብ አባሎች ዘንድ እንደ ፖለቲካ ርእዮተ ዓለም እየተቆጠረና ወደዚያም እየተገፋ ነው።
ይህ የብዙሃኑ ትግርኛ ተናጋሪ ሕዝብ አመለካከትና እምነት ባይሆንም ጐርፉ እየተጠረቃቀመ ከሄደ አደገኛነቱ አይጠረጠርም።
አደገኛነቱም ለጠቅላላው ሕብረተሰብና በተለይም ጥቂቶች በስሙ ለሚነግዱበት «ብሔረሰብና ብሔር» ነው አንድ ሕዝብ ቋንቋው፣ ማንነቱ፣ ሃይማኖቱና ታሪኩ የተከበሩና የታፈሩ መሆን አለባቸው ብለናል።
ለጠቅላላው ሕብረተሰብ ዕድገት እስከጠቀሙ ድረስ የአንድ ሕዝብ ልዩ መለያዎች እንደ ቅዱስ ባሕርያትም ሊታዩ ይገባል።
የመንግሥትና የድርጅት ካድሬዎች የጐሰኝነት ቅስቀሳ ሳያባራ ተግባራዊ እንቅስቃሴዎች ክልላቸውን በማስፋት ከጐሰኝነት ወደ ዘረኝነት አዘንብለዋል።
የተወሰነ ቋንቋ፣ የተወሰነ ጐሣና ሃይማኖት ላይ መንጠላጠል እየተያዘ ይመስላል።
አንድ ቋንቋ ተናጋሪ አናሳ የሕዝብ ክፍል ሁሉን የሕብረተሰብ እንቅስቃሴ ለመምራትና ለመቆጣጠር የሚሮጥበትን ሁኔታ እናያለን።
በእጅጉ የሚያሳዝነው ደግሞ ትናንት ዘመናዊ ትምህርት ተምረናል ብለው ለሕዝብ መብት እንታገላለን ያሉ ዛሬ የዚህ ሂደት ተባባሪ ሆነው መገኘታቸው ነው።
ሕዝብ የሚጠይቀው አጭር ጥያቄ «ለምን?» የሚል ሆኖአል።
ይህንንም ጥያቄ ሁላችንም ልንጠይቀውና ከዚህም በመነሣት ልንቋቋመው ይገባናል።
በበኩላችን አሁንም የዘር መበላለጥ፣ የጐሣ ፖለቲካና እያናረ የመጣውን አደገኛ አዝማሚያ ለሁላችንም አደገኛ ነውና በጋራ እንግታው እንላለን።
ይህ አቅጣጫ ሕዝብን ከሕዝብ ጋር የሚያጋጭ፣ ለእልቂት የሚጋብዝና ለዚህ አገር ሰላም ጨርሶ ፀር የሆነ አዝማሚያ ነው።
ይህ የዘረኝነትና የጐሰኝነት አየር የተከበረውን የፕሬስ ሥራ እንሠራለን ብለው ከተሰለፉ አካባቢዎች ሲራገብ ስናይ ደግሞ ልባችን ይደማል።
የሞያው ሥነ ምግባር ዓለም አቀፍ ድንጋጌዎች በፕሬስ ሥራ ሕዝብን በጐሣና በኃይማኖት መከፋፈልን አጥብቀው ይከለክላሉ።
እነዚህ ዓለም አቀፍ ክልከላዎች ትናንት ዘርና ጐሣ ሳይለዩ ለሠርቶ አደሩ ሕዝብ ቆመናል ይሉ በነበሩ ቅጥረኛና ውርጋጥ «ጸሐፊዎች» ሲጣሱ ስናይ እናዝናለን።
የመርህ ሰው የመሆን ሥነ ምግባር ጐደላቸው ወይስ ወትሮውንም አልነበራቸውም?
እንላለን።
ለነገሩ መፍትሔው ግን ረጋ ያለ ፖለቲካና ሰላማዊ ዘመቻ መሆኑን ደጋግመን ለመግለጥ እንገደዳለን።
ምክንያቱም የዘረኞችን አቋም መልሶ በዘረኝነት፣ የእብሪትን ፖለቲካ በሌላ የእብሪትና ግንፍል ፖለቲካ መመከት ውጤቱ ጥፋት ከመሆን አይዘልልም ከጥቂት ዓመታት በፊት ሁለት ዋነኛ የመንግሥት መሪዎች ወደ ምሥራቅ ኢትዮጵያ በመሄድ የአንድን ጐሣ አዛውንቶች ሰብስበው ሕዝብ ሲያነሣሡ እንደነበረ ይታወሳል።
አሁን ደግሞ ደቀ መዝሙሮቻቸው ያንኑ መዝሙር እየዘመሩ፣ ቅኝቱንም እያከረሩ ይገኛሉ።
በእኛ እምነት ከየትም የት የሚመጣ የዘር ፖለቲካና ዘረኝነት መወገዝ አለበት።
ይልቁንም ሕብረ ብሔራዊ የሆኑ የሕዝብ ክፍሎችና ተቃዋሚ ኃይሎች አምርረው ሊቋቋሙት የሚገባ ይህንን አዝማሚያ መሆን ይገባዋል።
ይህ ካልሆነ መዘዙ ብዙ ነው።
ከጦቢያ መስከረም 8 ቀን 1990
ኢትዮጵያና ሩሲያ ወታደራዊ ስምምነት ይፈራረማሉ
የሩሲያው ጠቅላይ ሚኒስትር ቪክተር ቼርኖሜርዲን ከኢትዮጵያ ጋር ለሚኖረው ወታደራዊ ትብብር አንድ የስምምነት ሰነድ እንዲያቀርቡ የመከላከያ ሚኒስትራቸውን ማዘዛቸውን «ኢንዲያን ኦሽን ኒውስ ሌተር» የተባለው በራሪ ጋዜጣ (ኘውስ ለትተር) በጥቅምት ወር የመጀመሪያ ሳምንት ባወጣው ቁ።
782 እትሙ አስታወቀ።
እንደጋዜጣው አገላለጥ የስምምነት ሰነዱ በሁለቱ አገሮች መካከል የሚኖረውን ወታደራዊ ትብብር የሚያስቀምጥ ሆኖ የኢትዮጵያ የመከላከያ ሠራዊት አባላት በሩሲያ ወታደራዊ ማሠልጠኛዎች የሚሰለጥኑበትንና ሩሲያ ለኢትዮጵያ የምትሰጠውን ወታደራዊ እርዳታ የሚወስን ነው።
ከዚህም በተጨማሪ የስምምነቱ ይዘት እንዲሆን የታሰበው የሩሲያ ወታደራዊ ኤክስፐርቶች ወደ ኢትዮጵያ መጥተው ሚግ 21፣ 23 እና 24 የመሳሰሉትን ተዋጊ አይሮፕላኖችና ሌሎች የጦር መሣሪያዎችን ይጠግናሉ።
የስምምነቱን ይዘት በተመለከተ ውስጥ አዋቂ ምንጮች እንደሚሉት ይህንኑ ስምምነት ተግባራዊ ለማድረግ የሩሲያ መከላከያ ሚኒስቴር አዲስ አበባ ውስጥ አንድ የግንኙነት ቢሮ ይከፍታል።
የሩሲያ ወታደራዊ ኤክስፐርቶች ለሚሰጡት አገልግሎት ኢትዮጵያ በውጭ ምንዛሬ ትከፍላለች፣ እንደ ጋዜጣው አገላለጥ።
ከጦቢያ ጥቅምት 13 ቀን 1990
ጅጅጋ ከተማ ለአንድ ቀን በተቀናሽ ወታደሮች ቁጥጥር ሥር ዋለች
በሶማሊ ብሔራዊ ክልላዊ መንግስት ሥር በሚገኙ በጅጅጋና በጐዴ ከተሞች፣ እንዲሁም በኦሮሚያ ክልል በቦረና ዞን አካባቢ ሰሞኑን በተፈጠረ ውጥረት በሰው ሕይወት ላይ የሞት አደጋ ሲደርስ ግምቱ በግልፅ ያልታወቀ ንብረት መውደሙን ከጋዜጣው ተባባሪ ሪፖርተሮችን ከረድኤት ድርጅቶች ከተገኘ መረጃ ለማወቅ ተችሏል።
በደረሱን ዘገባዎች መሠረት አሳሳቢዎቹ ሁኔታዎች የተከሰቱት ካለፈው ማክሰኞ ጀምሮ ሲሆን በአንዳንድ ቦታዎችም ችግሩ እስከ አሁን እልባት አላገኘም ተብሏል።
በእነዚህ ሦስት አካባቢዎች የተፈጠሩትን ጉዳዮች የተመለከተው ዘገባ ሁኔታዎቹን ከፋፍሎ ተመልክቷቸዋል።
ባለፈው ማክሰኞ ጥር 14 ቀን 1994 የጅጅጋ ከተማ በተኩስ ስትናወጥ ከመዋልዋም ባሻገር በኢሕአዴግ መንግሥት ውስጥ አገልግሎት ሲስጡ ቆይተው የተቀነሱ ወታደሮች በወሰዱት የኃይል እርምጃ ከተማዋ ለአንድ ቀን በአማጺዎቹ ቁጥጥር ሥር ውላ እንደነበር ከረድኤት ድርጅቶችና ከዐይን ምስክሮች የደረሱ መረጃዎች አመልከተዋል።
መረጃው እንደሚያስረዳው ከዓለም ባንክ በተደረገ ተፅእኖ ለመልሶ ማቋቋሚያ በተመደበ የገንዘብ ድጋፍ ከሠራዊቱ እንዲቀነሱ የተደረጉ እስከ 250 የሚደርሱ የሶማሊ ተወላጅ ወታደሮች «ለመልሶ ማቋቋሚያ የተመደበ ገንዘብ በባለሥልጣናት ተበልቷል፣ እኛም ችግር ላይ ወድቀናል»በማለት ጥያቄ ሲያቀርቡ ቆይተዋል።
ተቀናሽ ወታደሮቹ ለጥያቄያቸው ምላሽ ባለማግኘታቸው በጅጅጋ ከተማ ውስጥ ከሚገኙ ፖሊሶች የጦር መሣሪያ በመቀማት ባገኙት ሁሉ ላይ በመተኮስ በርካታ ሰዎችን አቁስለዋል ተብሏል።
እስከአሁን ባለው መረጃ የሦስት ሰዎች ሕይወት መጥፋቱም ተነግሯል።
ወታደሮቹ ከተማዋን ለአንድ ቀን በቁጥጥር ሥር ካደረጉ በኋላ በተደረገ ድርድር የጠየቁት ገንዘብ እንዲከፈላቸው በመደረጉ አመፁ ሊበርድ መቻሉን ምንጮቻችን ገልጠዋል።
ይህ በዚህ እንዳለም በሶማሊ ብሔራዊ ክልል ምክር ቤት ሥራ አስፈፃሚዎች መሀከል የተፈጠረ አለመግባባት ወደከፋ ደረጃ እየተገፋ በመሄዱ የክልሉ ባለሥልጣናት አዲስ አበባ ተጠርተው በአቶ ሀሰን ሽፋና በጠቅላይ ሚኒስትር መለስ አማካይነት በሚመራ ስብሰባ በመደራደር ላይ መሆናቸውን ከጠቅላይ ሚኒስትሩ ጽ/ቤት ምንጮች ከተገኘው መረጃ ለማረጋገጥ ተችሏል።
ከጅጅጋ ያገኘነው መረጃ እንደሚያስረዳው የሶማሊያ ክልል መንግሥት ባለሥልጣናት ለሁለት የተከፈሉ ሲሆን አንደኛው ወገን በአምባሳደር መሀመድ ድሪር የሚመራ ነው ተብሏል።
በዚህ ቡድን ሥር አቶ አብዲ ዓሊ ሽጋ የክልሉ የፋይናንስ ኢኮኖሚ ዘርፍ ኃላፊ፣ አቶ አደን ቢሌ የክልሉ ምክትል ፕሬዚዳናት አቶ አብዲ ራሆ የክልሉ ማኅበራዊ ዘርፍ ኃላፊ ይጠቀሳሉ።
ሌላው ቡድን ደግሞ በወቅቱ የክልሉ ፕሬዚዳንት በአቶ አብዱልረሺድ ዱላኔ የሚመራው መሆኑን ለጉዳዩ ቅርበት ያላቸው ምንጮች ገልጠዋል።
ይህ የክልሉ ባልሥልጣናት አለመግባባት ከምን እንደመነጨ ባይታወቅም፣ የሥልጣንና የጥቅም ሽኩቻ ሳይሆን አይቀርም የሚሉ ታዛቢዎች አሉ።
ከጦማር ጥር 21 ቀን 1994
ሱዳን በዩ.ኤስ .አሜሪካ የሚካሄድ የሽምግልና ጥረት ለመቀበል ዝግጁ አይደለችም
የሱዱኑ ተቀዱሚ ምክትል ፕሬዚዱንት አሊ ኦስማን ሞሐመድ ጣሐ ባለፈው ሰኞ ከሳዑዲ አረቢያ ጋዜጠኞች ጋር ባደረጉት ቃለ ምልልስ ላይ በሰጡት መግለጫ በዩ.ኤስ አሜሪካ በሚደረግ የሽምግልና ጥረት ሱዱን ከተቃዋሚ ሃይሎቹ ጋር ለመደራደር።
ገና ዝግጁ አለመሆኗን አስታውቀዋል።
ከዚሁ ጋር ተቀዱሚ ምክትል ፕሬዚዱንቱ ሱዱን ከተቃዋሚ ሃይሎቹ ጋር ሳዑዲ አረቢያ ውስጥ ድርድር ለማድረግ ምንም እቅድ እንደሌላትም አመልክተዋል።
ሆኖም ግን በአሁኑ ጊዜ በሳዑዲ አረቢያ ጉብኝት በማድረግ ላይ ያሉት ኦስማን ጣሐ ሱዱን ተገቢ ዝግጅት ካደረገች በኋለ ከአማጺያኑ ጋር በአንድ የአረብ አገር ድርድር ለማድረግ ፈቃደኛ እንደሆነች ሳይገልጹ አላለፉም።
«እስካሁን በሳዑዲ አረቢያ አማካይነት ከአማጺያኑ ጋር ድርድር ለማድረግ ሱዱን ያቀረበችው አንዱች ጥያቄ የለም» ያሉት ሞሐመድ ኦስማን ጣሐ ከሳዑዲ መንግስት ጋር ስለዚሁ ጉዱይ ግንኙነት ያደረጉ መንግስታዊ ያልሆኑ አካሎች ናቸው።»
ሲሉ ለጋዜጠኞች አስረድተዋል።
የሱዱን ተቀዱሚ ምክትል ፕሬዚዱንት መግለጫውን የሰጡት አንድ የሳዑዲ አረቢያ ጋዜጣ ሞሐመድ ኦስማን ጣሐ ሳዑዲ የገቡት ከአማጺያኑ ጋር ሊደራደሩ ነው።
በማለት ዘገባ ካወጣ ከአንድ ቀን በኋላ እንደሆነ ፓና የዜና አውታር ገልጧል።
የሳዑዲው የመከላከያ ምኒስትር ልዑል ሱልጣን ለአንድ የሳዑዲ ጋዜጣ በሰጡት መግለጫ አንድ የሱዱን ፓርቲ ሳዑዲ አረቢያ የሰላም ድርድሩን እንድታዘጋጅ የጠየቀ መሆኑን በመግለጽ ለዚህ ሰላማዊ ጉዱይ አገራቸው የማትተባበርበት ምክንያት እንደሌለ መግለጣቸውን ፓና ጨምሮ ዘግቧል።
ከፊያሜታ ኅዳር 14 ቀን 1992
የእነ ፕሮፌሰር መስፍን ወ/ማርያም ክስ ጉዳይ በዳኞች አለመሟላት ለሌላ ጊዜ ተላለፈ
የፌዴራል ከፍተኛ ፍርድ ቤት አራተኛ ወንጀል ችሎት በፕ/ር መስፍን ወልደማርያምና በዶ/ር ብርሃኑ ነጋ የክስ መዝገብ ለትናንት ይዞት የነበረው ቀጠሮ የመሀል ዳኛው በመታመማቸው ምክንያት ተለዋጭ ቀጠሮ ሰጠ።
ችሎቱ በሁለቱም ተከሳሾች በቀረበው የዋስትና ጥያቄ ትዕዛዝ ለመስጠትና በቀረበባቸው ክስ መቃወሚያ ለመቀበል ለትናንት ይዞት የነበረውን ቀጠሮ ለግንቦት ሃያ ስምንት ቀን 1993 ዓ.ም እንዲተላለፍ አድርጓል።
ችሎቱ ባለመሟላቱ ምክንያት በቀረበው የዋስትና ጥያቄ ላይ ትዕዛዝ ለመስጠትና የክስ መቃወሚያ ጹሑፉን ለመቀበል አለመቻሉን በጽ/ቤት በኩል ተገልጿል።
ተከሳሾቹ ከጠበቆቻቸው ጋር ለመገናኘት አለመቻላቸውን በጽ/ቤት ቀጠሮ ለሰጧቸው ዳኞች የገለጹ ሲሆን ዳኞቹም በበኩላቸው ባልተሟላ ችሎት ትዕዛዝ መስጠት እንደማይቻል ገልጸው መገናኘት ያልቻሉበት ምክንያት ምን እንደሆነ ግን ጠይቀዋቸዋል።
ዶ/ር ብርሃኑ በዚሁ ጊዜ ለዳኞቹ እንደገለጹት የተከለከሉበት ምክንያት በስራ ብዛት ይሆናም የሚል እምነት እንዳላቸው አስረድተዋል።
የተከሳሽ ጠበቆች በበኩላቸው በቀን እስከ ሶስት ጊዜ ማዕከላዊ ምርመራ እንደሚመላለሱና ከደንበኞቻቸው ጋርም ለመገናኘት ቢሞክሩም በር ላይ ያሉ ዘቦች ከኃላፊዎቻቸው ጋር በስልክ እየተነጋገሩ አሁን አይቻልም በኋላ ተመለሱ የሚል ተደጋጋሚ መልስ እንደሚሰጣቸው አብራርተዋል።
በጽ/ቤት ቀጠሮውን የሰቱት ዳኞችም ተከሳሾችና ጠበቆቻቸው ያቀረቡትን አቤቱታ ችሎቱ ተሟልቶ ሲሰየም ማመልከት እንደሚችሉ ገልጸውላቸዋል።
ከአዲስ ዘመን ግንቦት 25 ቀን 1993
የጃንሆይ ቀብር እያወዛገበ ነው!
የቀዳማዊ ኃ/ስላሴ አፅም በክብር ካላረፈ ኢትዮጵያ ሰላም አታገኝም የሚሉ ባህታዊ አሸብረዋል!!
ነሐሴ 21 ቀን፣ 1966 ዓ.ም ከተገደሉ በኋላ በቤተ መንግስት ውስጥ ከኮ/ል መንግስቱ ኃ/ማርያም ሽንት ቤት አጠገብ በተቆፈረ ጉድጓድ ውስጥ አፅማቸው የተገኘው የቀዱማዊ ኃ/ስላሴ አፅም እስካሁን ድረስ የፍታት ስርዓት ተደርጎለት ግብዓተ ቀብር ያልተደረገለት መሆኑ በንጉሳውያን ቤተሰቦች ዘንድ የሰሞኑ አቢይ መነጋገሪያ አጀንዱ ሆኗል።
የቀዱማዊ ኃ/ስላሴ አፅም በቁፋሮ ከተገኘ በኋላ አፅሙ በትክክል የሳቸው ለመሆኑ ቀደም ሲል የንጉሰ ነገስቱ የግል ሃኪም የነበሩት ፕሮፌሰር አስራት ወልደየስ ምስክርነት መስጠታቸው የሚታወስ ነው።
ኢህአዴግ አዲስ አበባ ከገባ ከዓመት በኋላ በሽግግር መንግስቱ ዘመን የጃንሆይ አፅም ለመፈለግ ከቤተ- ክህነት፣ ከአርበኞች ማህበር እና ከቤተሰቦቻቸው የተውጣጡ ሰዎች ወደ ቤተ መንግስቱ ዘልቀው የተለያዩ ሰነዶችን ከመመርመርጀምሮ ተቀብረውበታል የተባሉ ቦታዎችን እስከማስቆፈር ድረስ ሙሉ ሃላፊነትና ስልጣን ተሰጥቷቸው በመጨረሻ አፅሙን ለማግኘት መብቃታቸው ይታወቃል።
አፅሙ ከተገኘ በኋላ የቀብር ስነ ስርዓቱን ለማስፈፀም የኢትዮጵያ አርበኞች ማህበርና በወቅቱ የነበረው ሞዓ አንበሳ የተባለው ድርጅት ውዝግብ በመፍጠራቸው የቀብሩ ስነ ስርዓት እንዲዘገይ ሆኗል።
በሁለቱ ወገኖች መካከል የተፈጠረው ውዝግብ እንዲ በርድ ተደርጎ የቀብሩ ስነ ስርዓት ሊፈፀም ዝግጅት እየተደረገ ባለበት ወቅት ደግሞ የህዝብ አመፅ መጣ።
የህዝቡም አመፅ «የቀዱዊ ኃ/ስላሴ ቀብር እንደማንኛውም ተራ ሰው ሊሆን አይገባም» የሚል ነበር።
ተቃዋሚዎቹ ከሰባት ዓመታት በፊት ያነሱ የነበረው ሌላ ጥያቄ «መንግስት አንዱን ቀን ብሔራዊ የሃዘን ዕለት ብሎ ቀብሩ እንዲፈፀም...» የሚል ነበር።
ጃንሆይ አባትነታቸው ለኢትዮጵያ ብቻ ሳይሆን ለአፍሪካም ጭምር ስለሆነ መንግስት ትኩረት ሰጥቶበት ህዝብ ተሳትፎበት ይቀበራሉ።
የሚሉ ሃሳቦችን በብርቱ ተነስቶ ስለነበር ጉዱዩ ከሞዓ አንበሳና ከአርበኞች ማህበር አልፎ ወደ ህዝቡ እንዲመጣ ተጠይቆ ነበር።
በዚህም መሰረት በአርበኞች ማህበር ማህተምና በሊቀመንበሩ ፊርማ ይኸው ጥያቄ ለወቅቱ ሽግግር መንግስት ቀርቦ አፋጣኝ ምላሽ ሳያገኝ ሰንብቷል።
ለቀብር እየተደረገ የነበረውም ዝግጅት እንዲቋረጥ ሲደረግ እንግሊዝ አገር የነበሩት አልጋ ወራሽም በህዝቡ ፍላጎትና ጥያቄ መሰረት የቀብሩ ስነ ስርዓት በሌላ ጊዜ እንዲሆን ተወሰነ።
በወቅቱ ሞዓ አንበሣንና አርበኞች ማህበርን ለማስማማት የተሰየሙት የአገር ሽማግሌዎችም ራሱን የቻለ ኮሚቴ አቋቁመው እንቅስቃሴውን ቢቀጥሉም እስከመጨረሻው ሳይገፉበት ቆዩ።
ሆኖም ከ1987 ዓ.ም ወዲህ ራዕይ እንደተገለፀላቸው የሚናገሩ ባህታዊያን ወደ አዲስ አበባ በመዝለቅ «የጃንሆይ አፅም በክብር ካላረፈ በአገሪቱ ከፍተኛ ብጥብጥ ይነሳል» በማለት በንጉሳዊያን ቤተሰብም ሆነ በህዝቡ ላይ ከፍተኛ ሽብር በመፍጠራቸው የአገር ሽማግሌዎች ያሉበት ኮሚቴ እንደገና በአዲስ መልክ የቀብር ስርዓቱን ለማስፈፀም እንቅስቀሴውን በ1987 ዓ.ም ጀመረ።
ሆኖም ይህ የአገር ሽማግሌዎች የተሰባሰቡበት ኮሚቴ የቀብሩን ስርዓት ለማስፈፀም ህጋዊ አካል መሆን ስለሚገባው ከዚያን ወቅት ጀምሮ ከ1987- 1991 ዓ.ም ድረስ ህጋዊነትን ለማግኘትና የቀብር ስነ ስርዓቱን ለማስፈፀም ሙሉ ስልጣን እንዲሰጠው ጥረቱ ከቀጠለ በኋላ ባለፈው ዓመት የመንግስት ፍቃድ ማግኘቱ ይታወሳል... የቀዱማዊ ኃ/ስላሴ መታሰቢያ ድርጅት።
ድርጅቱ ይህን ህጋዊ ፍቃድ ካገኘ ወዲህ የቀብር ስነ ስርዓቱን ለማስፈፀም የተለያዩ መሰናክሎች እያጋጠሙት ነው።
የቀብር ስነ ስርዓቱ በበዓል ቀን እንዲፈፀም ከመሻት አንስቶ በውጭ አገር የሚገኙ ታላላቅ ሰዎችን ወደ ኢትዮጵያ እስከመጥራት ብዙ እያሉና እየተወዛገቡ ነው።
በእርግጥ ባህታዊው እንዱሉትም የጃንሆይ አፅም ባለማረፉ ከረሃብ ጀምሮ እስከ ጦርነት ድረስ ኢትዮጵያ በችግር ውስጥ እንድትቆይ እየተደረገ ያለ መስሏል።
የፊያሜታ ጋዜጣ ዝግጅት ክፍል ነገሩን በቅርበት ሲከታተል በመቆየቱ በቀጣይ ስለሚደረገው የቀብር ስነ ስርዓት እየተነሱ ያሉትን ውዝግቦች ለህዝብ ማሳወቅ ግዴታ ተጥሎበታል።
በቅርቡ ከተነሱት ውዝግቦች መሃል ህጋዊ ሰውነት ያገኘውን የቀዱማዊ ኃ/ስላሴ መታሰቢያ ድርጅት በውጭ የሚገኙ ንጉሳዊ ቤተሰቦች እንደማይቀበሉና የቀብር ስነ ስርዓቱም ከወያኔ ሰዎች ጋር እንዲያያዝ ተደርጓል፣ የሚል ተቃውሞ እንደቀረበ ተደርጎ በኢንተርኔትና በአንዱንድ ጋዜጦች ላይ እንዲወጣ መሆኑ ድርጅቱን አሳዝኗል።
ድርጅቱ ባለፈው ሳምንት ባወጣውም መግለጫ ንጉሳዊያኑ ቤተሰቦች ይህን አለማለታቸውንና ዜናው ከእውነት የራቀ መሆኑን አሳውቋል።
አንዱንድ ምንጮች ደግሞ ይህን ተቃውሞ ሊያጎሉ የሚችሉት የራስ መንገሻ ዮሃንስ ንጉሳዊ ቤተሰቦች ሊሆኑ ይችላሉ ሲሉ ይደመጣል።
ይህ ተራ ስም ማጥፋት ነው የሚሉ ወገኖችም አልታጡም።
የሆኖ ሆኖ ግን ውዝግቡ ቀጥሏል።
ሌላው ተራ የሚመስል፣ ግን ስለ ቀብሩ ስነ ስነስርዓት በተነሳ ቁጥር ብዙ የሚያወዛግበው ጉዱይ የአስከሬኑ ጉዞ ስርዓት ነው።
ሁሉም በአንድ ነገር የተስማሙ ይመስላል።
የጃንሆይን አፅም አሁን በአደራ ከተቀመጠበት የባዕታ ቤተ ክርስቲያን ወጥቶ በገብርኤል ቤተ ክርስቲያን አድርጎ፣ ውጭ ጉዱይ ሚ/ር መስሪያቤትና የኢዮቤልዩ ቤተ መንግስትን አልፎ መስቀል አደባባይ ያርፋል።
መስቀል አደባባይ ላይ ጥሪ የተደረገላቸው እንግዶችና ህዝቡ በተገኘበት የንግግር የሃዘን መግለጫ ስነ ስርዓት ይካሄዱል።
ከዚህ በኋላ ያለው አካሄድ ነው አወዛጋቢ የሆነው።
አንደኛው ወገን ከመስቀል አደባባይ በኋላ ወደ ለገሃር ሄዶ ቀጥታ ወደ ቸርችል ጎዱና አቅንቶ ጊዮርጊስ ቤተ ክርስቲያን፣ ከዚያ በፒያሳ አራት ኪሎ፣ ስላሴ ቤተ ክርስቲያን -የሚሉ ወገኖች ሲኖሩ፣ በሌላ በኩል ደግሞ ከመስቀል አደባባይ፣ በለገሃር፣ ሜክሲኮ ተክለኃይማኖት ቤተ ክርስቲያን፣ ፊታውራሪ ሃብተ ጊዮርጊስ ድልድይን ተሻግሮ ቅ/ጊዮርጊስ ቤተ ክርስቲያን ደርሶ፣ በአፍንጮ በር አድርጎ፣ ዩኒቨርስቲውን አልፎ ምስካየ ህዙናን ቤተ ክርስቲያን እረፍት ማድረግ አለበት የሚሉ ወገኖች አሉ።
ይህ ተራ የሚመስል፣ ነገር ግን እያወዛገበ ያለ ጉዱይ አሁንም እልባት አላገኘም።
ሁሉም የሚስማሙበት ነጥብ ግን አለ።
ተፈሪ መኮንን ት/ቤት ጋር ከሚገኘው ምስካየ ህዙናን ቤተ ክርስቲያን መድረስ አለበት ሲሉ የሚያቀርቡት ምክንያት« የምስካየ ህዙናን ታቦት በጃንሆይ ስደት ጊዜ አብሮ የተሰደደ፣ ከነፃነት በኋላ መጥቶ ቤተ ክርስቲያን የተሰራለት ሲሆን፣ ጃንሆይም እስከ 1966 ዓ.ም ድረስ ከግል ካዝናቸው ወጪ እየተደረገ ይተዱደር የነበረ ነው።»
ስለሆነም እዚህ ቤተክርስቲያን ካረፈ በኋላ ነው ቁልቁል ወደ ስላሴ ቤተ ክርስቲያን ወርዶ ቀብሩ የሚፈፀመው፣ ይላሉ።
ሌላወና ዋነኛው አወዛጋቢ ጉዱይ ግን የቀብር ስነ ስርዓቱ መቼ ይፈፀም? የሚለው ነው።
ለዚህም መጪው ሚያዝያ 27 ቀን፣ 1992 የነፃነት ቀን በመሆኑና ስራ ስለማይኖር በዚህ ዕለት ቀብሩ እንዲፈፀም መታሰቡን ከውስጥ አዋቂ ምንጮች ለማወቅ ችለናል።
ይህ ደግሞ ከምንም በላይ አሳዛኝና አሳፋሪ ድርጊት ለመሆኑ ከወዲሁ እየተተቸበት ነው።
ሚያዝያ 27 ቀን፣ የነፃነት ዕለት ነው።
ጣሊያን ከኢትዮጵያ ሙሉ ለሙሉ የወጣበትና ጃንሆይም አዲስ አበባ የገቡበት የተቀደሰ ቀን ነው።
በዚህ ታላቅ የነፃነት ዕለት ጃንሆይን መቅበር ከማሳዘን አልፎ በሌሎች ዘንድ ሌላ ትርጓሜ እንዲያመጣ ይደረጋል።
የነፃነትን ቀን በቀብር ዕለት መለወጥ በታሪክና በትውልድ ላይ ወንጀል እንደመፈፀም የሚቆጠር ነው።
በመሆኑም በማናቸውም መመዘኛ ሚያዝያ 27 ቀን ቀብር ማድረግ ይቅርታ የማያሰጥ ስህተት ይሆናል።
የቀዱማዊ ኃ/ስላሴ መታሰቢያ ድርጅትም በዚህ እለት ይህን ስርዓት ለመፈፀም በአሁኑ ወቅት ለጠቅላይ ሚንስትሩ ደብዱቤ እያዘጋጀ መሆኑን ለማወቅ ችለናል።
ሌላው የሚያዝያ 27 ቀን፣ ችግር ደግሞ ወቅቱ ኢህአዴግና ሌሎች ተቃዋሚዎች ለምርጫ ከፍተኛ ትግል የሚያደርጉበት ጊዜ ነው።
በዚያን ሰሞን የመንግስትና የግል ሚዲያዎች ትኩረት ወደ ምርጫው ሊሆን ስለሚችል የቀብር ስነስርዓቱ ተድበስብሶ እንዱያልፍ ስጋትም አለ።
ከዚህ ውጪ ለቀብር የተመረጡት ሌሎች ቀኖች፣ ሐምሌ 16 የጃንሆይ የልደት ቀን፣ ነሓሴ 21 በደርግ የተገደሉበት፣ ጥቅምት 23 ቀን የዘውድ በዓላቸው ሲሆኑ፣ ሁሉም በተለያዩ ምክንያቶች ውድቅ ሆነዋል።
እናም ውዝግቡ ቀጥሏል።
ህዝቡ ግን አንዱንድ ወሳኝ ጥያቄዎች አሉት።
የቀዱማዊ ኃ/ስላሴ መታሰቢያ ድርጅት በዓላትን አስታኮ ቀብር መፈፀም ለምን አስፈገው? የቀብር ስነ ስርዓቱ ራሱን ችሎ በማናቸውም በተቆረጠ ቀን ለምን አይደረግም? ሰው ሊመቸው በሚችል በማናቸውም ቅዱሜና እሁድ ቀን ለምን አይደረግም? የሚሉ ጥያቄዎች እየቀረቡ ናቸው።
ከፊያሜታ ኅዳር 14 ቀን 1992
በልደታ ቤተ-ክርስቲያን የተመዘበረው ገንዘብ እየተጋለጠ መሆኑ ተነገረ
በወረዱ 22፣ ቀበሌ 04 ክልል የምትገኘው የማህደረ ስብሐት ቅ/ልደታና ደብረ መድኃኒት መድኃኔዓለም ቤተ-ክርስቲያን ገንዘብ በተለያየ ውስጣዊ ዘዴ ሲመዘበር ቆይቶ በአሁኑ ሰዓት እየተጋለጠ መምጣቱ ተነገረ።
ቤተ-ክርስቲያኑ የላቀ የወር ገቢ ያለውና በወር ከአንድ መቶ ሺህ ብር በላይ የተጣራ ገቢ የሚገኝበት መሆኑ ሲታወቅ ፣ በሂደት በተደረገው ኦዲት (ቁጥጥር) በወር ከብር አሥር ሺህ በላይ ያልገባበት ጊዜ መኖሩ መታወቁን ከስፍራው የደረሰን ዜና አረጋግጧል።
በደብሩ ከፍተኛ የሥራ በደል ሲደርስ የነበረና በኃላፊነት ተቀምጠው ለ6 ዓመታት ቤተ-ክርስቲያኗን ያደከሟት ቅንጣት ታክል የሥራ ብቃትም ሆነ ልምድ የሌላቸው በጥቀመኝ ልጥቀምህ የተቀመጡ እንደሆኑ የገለፀው ዜና ለእግዚአብሔር ምስጋና ይግባውና አሁን ያሉት አስተዱዱሪ ከመጡና አዲስ የሰበካ ጉባኤ ከተመረጠ ወዲህ የሥራም ሆነ ሕጋዊ የገንዘብ አያያዝ እየፈነጠቀ ነው ብሏል።
ከጽ/ቤቱ ኃላፊዎች ለግል ጥቅም ብቻ ከቆሙት ጋር ግምባር ፈጥሮ ቤተ-ክርስቲያኗን እንዱሽመደመደ የሚነገርለት የበፊቱ ሰበካ ጉባኤ ከቃለ ዓዋዲው ደንብ ውጭ ለ6ዓመታት ያለምንም የሥራ ፍሬ ጊዜውን በከንቱ ያሳለፈ ነው ሲል ያለፈውን ሰበካ ጉባኤ በእጅጉ አውግዞታል፤ ዜናው።
በተለይም ጸሐፊ፣ ቁጥጥር ተብሎ የተቀመጡት ክፍሎች ለምዝበራውም ሆነ ለጠቅላላው የደብሩ ችግር መባባስ ተዋናይ እንደሆኑ ያመለከተው ዜና፣ በመንፈሳዊ ቅንአትና ለቤተ-ክርስቲያኗ ዕድገት በመቆርቆር በአዲስ መንፈስ ሥራ ሊሠሩ ታጥቀው የተነሡትን አስተዱዱሪና ሰበካ ጉባኤ ላይ መሰናክል በመሆን ከፍተኛ ችግር እየፈጠሩ እንደሆኑ አስረድቷል።
ልደታን በሚያህል ታላቅና አንጋፋ ቤተ-ክርስቲያን በወር አስርሺ ብር ብቻ ገብቷል ማለት እጅግ አሳፋሪና ቤተ-ክርስቲያኑ ለመዝበራ ተጋልጦ የኖረ መሆኑን የሚያረጋግጥ ነው ሲልም ዜናው ያብራራል።
በሙዱዬ ምፅዋት ቆጠራ ሰዓት እየተገለበጠ ለግል ጥቅም ይውል እንደነበርና ይህንን አስመልክቶ ለቤተ-ክህነቱ ባለሥልጣናት ጥቆማ ሲደረግ ተቀባይና ሰሚ እያጣ የቀረ መሆኑን ዜናው አውስቶ ፣ ከጥሬ ገንዘቡ ምዝበራ ባሻገር አንድ የጋብቻ ካርድ በከፍተኛ ሺህ ብር ለግለሰቦች በሕገ ወጥ መንገድ እየተሸጠ እንደነበርም ገልጿል።
አሁንም አንዱንድ በራሳቸው የማይተማመኑ በጥገኝነትና በሰው ትከሻ የሚኖሩ የቤተ-ክርስቲያኑ ሠራተኞች ቀና ሠራተኞችን በመወንጀል ፣ የሰበካ ጉባኤውን በመኰነን አዲስ አበባ ሀገረ ስብከትና ቤተ-ክህነቱ አካባቢ ነገር ሲዶልቱ እንደሚውሉ ይፋ አድርጓል ዜናው።
ከፊያሜታ ሐምሌ 21 ቀን 1991
አትሌት መሰረት ደፋር የበጐ ፈቃድ አምባሳደር ሆና ተሾመች
በአቴንስ ኦሊምፒያድ በ5 ሺ ሜትር የአትሌቲክስ ውድድር የወርቅ ሜዳሊያ ያገኘችው አትሌት መሰረት ደፋር የተባበሩት መንግስታት የሥነ ህዝብ ጉዳይ ጽሕፈት ቤት የበጐ ፈቃድ አምባሳደር ሆና ተሾመች።
የድርጅቱ ጽሕፈት ቤት ትናንት ምሽት በሸራተን ሆቴል ባዘጋጀው ልዩ ፕሮግራም ላይ እንደተገለጸው፤ አትሌት መሰረት ደፋር በአቴንስ ኦሊምፒያድ ያሳየችው ጥረት፣ ጥንካሬና ድል ለሌላ ትልቅ ኃላፊነት እንድትታጭና እንድትመረጥ አድርጓታል።
በፕሮግራሙ ላይ እንደተመለከተው አትሌት መሰረት በኢትዮጵያ የድርጅቱ የበጐ ፈቃድ አምባሳደር መሆኗ ኢትዮጵያውያን ሴቶች የሚያጋጥማቸውን የኢኮኖሚ፣ የማህበራዊ፣ የፖለቲካ የባህልና የሃይማኖት ተፅዕኖዎች ሁሉ ተቋቁመው አገራቸው በእድገት ጉዳና እድትራመድ ለሚደረገው ጥረት እገዛ እንዲያደርጉ ይረዳል።
የተባበሩት መንግሥታት የሥነ ሕዝብ ጉዳይ ጽሕፈት ቤት ተወካይ ዶክተር ሞኒኬ ራኮቶማላላ እንደተናገሩት፣ መሰረት የተሰጣትን ኃላፊነት በመቀበሏ ለታላቅ ደረጃ ያደረሳት ማህበረሰብ ከተጋረጠበት የድህነት፣ የኤች.አይ.ቪ/ኤድስ፣ ያለእድሜ ጋብቻ ጐጂ ባሕሎችና ሌሎች ተያያዥ ችግሮች እንዲላቀቅ ትምህርትና ቅስቀሳ ታደርጋለች፣ ከፖሊሲ ቀረጻ ጀምሮ ሴቶች የተሻለ ሕይወት እንዲመሩ ሁኔታዎች እንዲመቻቹ በማድረግ ጥረት ውስጥ የበኩላውዋን ሚና ትጫወታለች።
ለሥራ በተዛወወሩባቸው በርካት ታዳጊ አገሮች ሩቅ ግብ ያላቸው መሪዎችን ሕይወታቸውን ለማሻሽል ሌት ተቀን የሚደክሙ ሰዎችን እንዳዩ የተናገሩት ዶክተር ራኮቶማላ ድህነት፣ጦርነትና የጥቃት ተግባሮች ከሁሉም በላይ ሴቶችንና ሕፃናትን በእጅጉ እንደሚጎዱ አስረድተዋል ይህ ፈታኝ ሁኔታ እንዲቃለልና ሴቶች የእኩልነት መብታቸው እንዲከበር የመሰረት አይነት አትሌቶች መገኘት ትልቅ እገዛ እንደሚያደርግ አመልክተዋል።
በመሰረት በጥረቷ ያገኘችው ዓለም አቀፋዊ እውቅና ደስታው የሷ ብቻ ሳይሆን የኛም ጭምር ነው ሲሉ አወድሰውታል።
አትሌት መሰረት በበኩሏ ኢትዮጵያውያን ወገኖቿ በኤች አይ ቪ ኤድስና ድህነት እየደረሰባቸው ያለው ጉዳይ እንደሚያሳስባት አመልክታ፣ የተባበሩት መንግስታት ሥነ ሕዝብ ጉዳይ ጽሕፈት ቤት የሰጣትን ኃላፊነት በአግባቡ ለመወጣት ቃል ገብታለች።
በአቴንስ ኦሊምፒያድ ላስመዘገበቸው ታልቅ ድል ከጎኗ ሆነው ላበረታቷት ቤተሰቦቿ ለጓደኞቿና ለስፖርት አጋሮቿ ምሥጋና አቅርባለች።
ከአዲስ ዘመን ጳጉሜን 3 ቀን 1996
የደብረ ናዝሬት ቅ/ዮሴፍ ካህናት ቁጣ አሁንም እንደገነፈለ ነው!
በአዲስ አበባ ከተማ የደብረ ናዝሬት ቅ/ዮሴፍ ቤተ-ክርስቲያን ካህናት፣ በደብራችን ዋና አስተዱዱሪ ቆመስ መልአከ ጽዮን አባ ወ/ሐዋርያት ደምሴ ላይ ሐሰተኞች የጻፉትን እንቃወማለን የሚለው ቁጣ አሁንም እንደገነፈለ ነው።
«የውሸተኞች ስም አጥፊነት ሲገለጥ» በሚል ርዕስ በዋና አስተዱዱሪው ላይ የተሰነዘረውን ጽሑፍ በማውገዝና ከእውነት የራቀ ፍጹም ውሸት እንደሆነ ከደብሩ ማህበረ ካህናት ለዝግጅት ክፍላችን የደረሰው ነጥብ በነጥብ አጸፌታዊ ሰፊ ኃተታ እንደሚለው፣ በአስተዱዱሪው ላይ የጻፈው ክፍል (ሰው) የቤተ-ክርስቲያን ልጅ ሳይሆን ፀረ ሊቃውንትና ጡት ነካሽ መሆኑን ከሃሳቡና ከፍሬው ለመረዱት ተችሏል፣ በቤተ-ክርስቲያኑ የልማት እንቅስቃሴ የበገነና በትጉህ ሠራተኞች የሥራ ፍሬ የተናደደ፣ በምቀኝነት የተጠናወተ ነው፤ ብሏል።
1- ዋና አስተዱዱሪ ቆመስ መልአከጽዮን አባ ወ/ሐዋርያት፣ በዚህ ደብር ከተመደቡበት ጊዜ አንስቶ ለምዕመናን ሰፊ የወንጌል አገልግሎት በማበርከት (በማስተማር) ለደብሩ ካህናትና ልዩ ልዩ ሠራተኞች ደግሞ በአባታዊ ምክርና በአስተዱደራዊ ሂደትም በእኩልነት ከሚመለከቱ በስተቀር አንድም ቀን የዘርኝነት ሥራና ባህሪ ያሳዩበት፣ የፈጸሙበት ጊዜ የለም።
እንዲያውም ዘረኝነትን የሚዋጉ በአንዲት ቤተ ክርስቲያን ብቻ የሚያምኑ ስለሆኑ፣ ጸሐፊው፣ አስተዱዱሪውን በዘር ይከፋፈላሉ ያሉት በሰይጣን ምክር ተመርተው እንጂ ዋና አስተዱዱሪው ከእንዲህ ዓይነቱ የጐሳና የዘር ቆጠራ ውስጥ የራቁ ናቸው፤ ስለዚህም ጸሐፊውን እንቃወማለን።
2. የሀገርዎትን ሰዎች ብቻ ማለትም የጐንደር ሰው ለመቅጠር ቋምጠዋል ብሏል ፀሐፊው፤ ነገር ግን ጸሐፊው ግንዛቤ የጐደለው ሰው መሆኑን ራሱን በራሱ አጋልጦ አይተነዋል።
የብሔር ጥላቻ እንዱለበትና በአእምሮ ውስጥ የሠረፀ ክፉ ሳይጣን መንፈስ እንዱለበት ለማወቅ ችለናል፤ በመሆኑም ለጸሐፊው እናዝንለታለን፣ እንዲታረመም እንመክረዋለን።
መልአከ ጽዮን አባ ወ/ሐዋርያት ግን የጐንደር ሰው ስለሆኑ የጐንደር ብሔር ተወላጅ «ሥራ ይቀጠርልኝ» ያሉበት ቀን የለም።
ቀጣፊነትህን ለመግለፅ ስለሆነ በቀር ቤተ-ክርስቲያናችን ያገኘችውን ሰላም ለማደፍረስና ለማወክ የተዘጋጀህ ስለሆንክ፣ በቤተ-ክርስቲያን ዘንድ ሁሉም የእግዚአብሔር ልጆች ሆነው እያሉ «አንተ የኬፋ አንተ የአጵሎስ ብለህ ለመከፋፈል መነሳትህ በአእምሮህ የተቀረን ርኩስ መንፈስ አለብህ ሲል የካህናት መልአክት ጸሐፊውን ኰንኖታል።»
በዋና አስተዱዱሪው ላይ በተጻፈው የሐሰት ጽሑፍና የተንኮል ዓላማ የተነሳ የቤተ-ክርስቲያኑ ሰላም አይናጋም።
ይላል የተቃውሞ መልሱ።
3. የሰበካ ጉባኤ አባላት እንዱይሠሩ ከልክለዋል፣ የአስተዱደር ችሎታ የለዋትም ብለሃል።
ቅጥፈትህን ለማጉላት ብለህ እንጂ፦ መልአከጽዮን አባ ወ/ሐዋርያት ደምሴ በአስተዱደር ችሎታው፣ ቤተ-ክርስቲያን ሙያቸውእንዲሁም በመንፈሳዊ አባትነታቸው ታላላቅ የቤተ-ክርስቲያን ልጆች ከሆኑት አንዱ ናቸው።
ይኸውም በደብራችን ከመጡበት ጊዜ አንስቶ ፀጥታና ሰላም ነው የሚታየው።
ስማቸው በክፉ መነሳት ቀርቶ መኖራቸው እንኳ አይሰማም።
እኚህን አባት በቅርብ ቢያውቋቸው ኖሮና ያላቸውን የሙያ ብቃት ቢረዱእንዲህ ዓይነት አርቲ ቡርቲ ጽሑፍ በአስተዱዱሪያችን ባልሠነዘሩም ነበርይላል ጽሑፉ።
4. «ከቤተ-ክርስቲያኑ ያለውንና ወደፊት ሊሠራ የታቀደውን ልማት በእርስዎ የሥራ ችሎታ አለመኖር ተዘግቷል ሲሉም ጽፈዋል» ነገር ግን ቅጥረኛ ስም አጥፊ መሆንህ ታወቀብህ እንጂ ቅዱስ ዮሴፍ ቤተ-ክርስቲያን ከመቼውም ያላነሠ ታላላቅ የልማት ሥራዎች እየተከናወኑም የሚገኝበት፣ በግለፅም እየታየበት ነው።
ህዝበ-ክርስቲያኑና እኚህ ታላቅ አስተዱዱሪያችን ባደረጉት እንቅስቃሴየቅ/ሚካኤል መቃኞ ቤተ-ክርስቲያን ሥራ እየተቀላጠፈ ነው።
የልማት ኮሚቴውን ይዘው አኩሪ ሥራ እያስመዘገቡ ነው።
የምናውቃቸው ለውሸተኛና ለአሉባልተኛ በሩን ዘግቶ ጆሮን ደፍኖ የልማት ሥራው በፍቅር እየተከናወነ ይገኛል።
ስለውሸትዎ ግን አሁንም እናዝናለን።
5. የስብከተ ወንጌልና የሰንበት ት/ቤቱን አዱክመዋል ላልከው ደግሞ፣ እንዲያውም በአሁኑ ሰዓት ከመቼውም ጊዜ በበለጠ የተስፋፋበት ወቅት ነው።
በሐሰትና በአሉባልታ ተልክፈህ በውሸት ተመርዘህ እንጂ እንዲህ ዓይነት የፈጠራ ወሬ ባልነዛህ ነበር።
አስተዱዱሪያችን አሁንም ቢሆን ወደር የማይገኝለት ትጉህ ሰው ናቸው።
የቤተ-ክርስቲያኑ መኪና የግል ሽንኩርት ድንች ማመላለሻ ሆናለች ስላልከው፣ መልከአጽዮን አባ ወ/ሐዋርያት በመኪና የሚጫን ድንችና ሽንኩርት ቀርቶ በፌስታል የሚሞላ የላቸውም።
ምክንያቱም ብቸኛና በቤተ-ክርስቲያን ቅፅረ ግቢ የሚኖሩ አባት ሰለሆኑ።
ሐምሌ5 ቀን፣ 1991ዓ.ም. በተደረገው ምርጫ ለመመረጥ ብዙ ገንዘብና ጉልበት ጨርሰዋል በማለት የለመድከውን ቅጥፈት ቃል ሠንዝረዋል።
በመሠረቱ ቤተ-ክርስቲያናችን ጳጳሳትን የምትመርጠው በገንዘብና በሩጫ ሳይሆን፣ ሥርዓተ ቤተ-ክርስቲያን በሚያዘው መመሪያ ደንብ ነው።
መንፈሳዊ ምርጫን በገንዘብ ማለትህ ቤተ-ክርስቲያኗን መዱፈርህ መሆኑን መገንዘብ በቻልህ ነበር።
ለነገሩ ቆመስ መልአከጽዮን አባ ወ/ሐዋርያትደምሴ ከሙያቸውና ከቤተ-ክርስቲያን ልጅነታቸው ቁርና ሐሩር ሳይፈሩ ለቤተ-ክርስቲያን ካበረከቱት አስተዋጽኦ አኳያ ጳጳስ ቢሆኑ የሚገባቸው እነጂ የሚያንሳቸው አይደለም።
ከአገልግሎታቸውና ከመንፈሳዊ አባትነታቸው በመነሳት ባለፈው ምርጫ እንደሚመረጡ የበርካታ ምዕመናን እና የደብሩ ካህናት ምኞት ብቻ ሳይሆን ይመረጣሉ የሚል እምነት እንደነበር ጸሐፊው የዚህ አካባቢ ሰው ከሆንክ ታውቀው ይሆናል።
በቅንዓትና ምቀኝነት መንፈስ ተነድፈህ ከሆነህ እንዲህ የዘላበድከው፣ እናዝናለን።
ቆመስ መልአከ ጽዮን አባ ወ/ሐዋርያት ደምሴ አንተ እንደምትላቸው ሳይሆኑ፣ ቅ/ሲኖዶስ የሚያውቋቸው ትጉህና ታታሪ አባት ጠንካራ አስተማሪ ናቸው።
ስለዚህም ነሐሴ 19ቀን 1991 በእሳቸው ዙሪያ ያልካቸው ጽሑፍ አስተዱዱሪው ላይ የጻፈውንአውግዞታ።
አስተዱዱሪው አቁሞ እስካሁን የአስተዱዱሪያችን ስም ለምን በውሸት የተሳብን የሚል ነው።
አስተዱዱሪው የሐዲስት ትርጓሜና የተለያዩ የቤተ-ክርስቲያኒቱ ሙያዎች መምህር መሆናቸውን ከማስረጃዎቻቸው ለማረጋገጥ ተችሏል።
በደብሩ በተደረገው የካህናት ስብሰባ ሁለት ዘጋቢዎቻችን ተገኝተው ስለካህናቱ አቋም ቃል በቃል ዘግበው የተመለሱትንባለፈው ሳምንት ማቅረባችን ይታወሳል።
በቦታ ጥበት ምክንያት የማህበረ ካህናቱን ጽሑፍ በሙሉ ለማቅረብ አልተቻለም።
ከፊያሜታ ጳጉሜን 3 ቀን 1991
በዑራኤል ቤተ ክርስቲያን ፓትሪያርኩ ተወገዙ የደብሩ አስተዳዳሪ ከሥልጣን «ተወገዱ»
ጥቅምት 23 ቀን 1990 (እሁድ) ዕለት የአካባቢው ማህበረ ምእመናን በቤት ክርስቲያኑ በመገኘት «ግዝት ምንድነው?
መገዘት የሚገባውስ ምን ዓይነት ሰው ነው?»
በሚል ጥያቄ የደብሩን ዋና አስተዳዳሪና ካህናቱን በመጠያቃቸውና ከተገዘትን ብዙ ጊዜያት ተቆጥረዋል፣  ከእንግዲህ ግን መፍትሄ ካልተሰጠን አቋም እንወስዳለን በማለት ጠይቀው፣  በጥያቄያቸው መሰረት የሰበካ ጉባዔውና የምዕመናኑ ኮሚቴ ተወያይቶበት ለ26-02-90 የአካባቢው ህዝበ ክርስቲያትን መጠራቱን ለጉዳዩ ቅርበት ያላቸው ወገኖች ገልፀዋል።
በዚህ ጥቅምት 26/1990 በተደረገው ጠቅላላ የካህናትና የአካባቢው ምዕመናም ስብሰባ ላይ ቀደም ሲል ስለተነሳው የግዘት ጥያቄ ሰፊ ውይይት ክተደረገ በኋላ ሥልጣነ ካህናት የተሰጠው ለካህናት እንደመሆኑ ክህነት ያላቸው ሁሉ ማሰር መፍታት እንደሚችሉ እንጂ ፓትርያርክ፣  ሊቀ ጳጳስ በመሆን አይደለም የሚለው ቀጥተኛ መልስ ለምዕመናን ተሰጥትዋቸው ምዕመናኑም በአለቃ አያሌው ታምሩ እንደ ተገዘቱ ጠቁመው በአለቃ አያሌውና በፓርቲያርኩ መካከል ያለውና የቤተ ክርስቲያኗ ውዝግብ በአስቸኳይ ተወግዶ ግዝቱ ካልተነሳ የፓትሪያርኩ ስም በኡራኤል ቤተ ክርስቲያን መጠራት እንደሌለበት ጉባኤው እንደተስማማበት ዘገባዎቹ ጠቁመዋል።
ይህ የካህናትና የምዕመናን ጉባዔ የወሰነው ውሳኔ እንደሚያመለክተው እስከ ህዳር 10 ቀን 1990 ድረስ መድረክ ተከፍቶ ችግሩ በውይይት የማይፈታ ከሆነ ቤተ ክርስቲያኑ ከፓትሪያርኩ አስተዳደር ራሱን እስከ ማግለል እርምጃ የሚወስድ እንጂ የፓትሪያርኩ ስም አይጠራም በሚል ብቻ የማይወሰን መሆኑን ገልፀው፤ የማህበረ ካህናቱና የማህበረ ምዕመናኑ ጥምር ስበሰባ የወሰነው ውሳኔ ለፓትርያርኩና ለሌሎችም የሚመለከታቸው አካላት እንዲሁም ለሚዲያዎች እንዲሰራጭ መደረጉን ከተሰብሳቢዎች መካከል ለዝግጅት ክፍላችን ገልፀዋል።
ይህ እርምጃ ሊወሰድ የቻለበት ዋና ምክንያት የካህናቱና የአካባቢው ምዕመናን የአንድነት አቋም ነው ሲሉም ጉባዔውን አመስግነዋል።
በተለይም የደብሩ ዋና አስተዳዳሪ መልአክ ሕይወት ወ/ሰንበት እውነተኛ አቋም በወሰዱት የደብሩ ዋና አስተዳዳሪ ማንገራገራቸውና ብሎም ከቦታው ማንሳታቸው አይቀርም ሲሉ ከወዲሁ ሥጋታቸውን የገለፁ አሉ።
ዘግይቶ የደረሰን ዜና እንዳመለከተው ከሆነ ይህንኑ ውሳኔ ከምዕመናኑ ጋር የወሰኑት የደብሩ ዋና አስተዳዳሪ ቆሞስ መልአክ ህይወት ወ/ሰንበት ከፓትርያርኩ ጽ/ቤት ተፅፏል በተባለ ደብዳቤ ከስራቸው እንዲወገዱ ተደርጓል ተብሏል።
ነገር ግን በምዕመናኑ በኩል አዲስ ተሹሞ የሚመጣውን እንደማያስገቡና ቆሞስ መልአክ ህይወትም ስራቸውን አይለቁም በማለት ተቃውሞውን በማሰማት ላይ ይገኛል።
ከፊያሜታ ኅዳር 3 ቀን 1990
የመጪው ምርጫ ነፃና ዲሞክራሲያዊ መሆን ህዝብን እያነጋገረ ነው
በኢትዮ-ኤርትራ ድንበር የተከፈተው ጦርነት እልባት ሳያገኝ አንድ አመት ከመንፈቅ ባለፈበት በአሁኑ ጊዜ በመንግስት ሚዲያ በኩል ይበልጥ ትኩረት ተሰጥቶት ሰፊ ገለፃ የሚደረግበት ጉዱይ የቀጣዩ የግንቦቱ ምርጫ ሆኗል።
አንዱንድ ወገኖች የኢትዮጵያ ዱር ድንበር በሻዕቢያ እብሪተኞች ሃይል ተይዞ እስከመቼ ሊቆይ ነው ሲሉ አንዱንዶች ጦርነቱ እንዲህ በቀላሉ በአጭር ጊዜ ውስጥ ሊቋጭ እንደማይቸል ስጋታቸውን ይገልጣሉ።
አንዱንድ ወታደራዊ ታዛቢዎች በኢትዮጵያ በኩል ስህተት የተሰራው በመጀመሪያው የጦርነት ወቅት መሆኑን በመግለጥ የባድሜ ግንባር ድል እንደተገኘ ውጊያውን ከማቆም ይልቅ ተዱክሞና ከፍተኛ ድንጋጤ ውስጥ ገብቶ የነበረውን የሻዕቢያ ሃይልና አሰራር ውጊያውን በመቀጠል ገፍቶ የቀሩትን ቦታዎች ማስለቀቅ ወይም ወደ ውስጥ ገብቶ ጠቃሚ ዋጋ ያላቸውን እስትራቴጂካዊ ነጥቦች መያዝ አስፈላጊ ነበር ይላሉ።
ለዚህም የሚሰጡት ዋና ምክንያት ከፍተኛ ጠቀሜታ የላቸውን እስትራቴጂካዊ ስፍራዎች የኢትዮጵያ መከላከያ ሰራዊት ተቆጣጥሮ ቢሆን ኖሮ አለም አቀፉ ህብረተሰብ እንዱሁኑ በኢትዮጵያ ላይ ማሾፍና ጫና መፍጠሩ ቀርቶ እነዚያን ቦታዎች ለማስለቀቅ ሲል ኤርትራ በሰላሙ ድርድር ለአፋጣኝ ከኢትዮጵያ መሬት ለቃ እንድትወጣ ባደረገ ነበር ሲሉ ቁጭታቸውን ይገልጣሉ።
እነዚህ ወገኖች በሚሰጡት ማሳሰቢያ አሁንም ለጠላት የሚሰጠው ገደብ የለሽ ጊዜ በቂ ዝግጅት አድርጎ እንዲጠናከርና ወደፊት የኢትዮጵያ መከላከያ ሰራዊት ሊሰነዘር የሚችለውን የመልሶ ማጥቃት እርምጃ የከበደና አላስፈላጊ የሆነ ከባድ መስዋዕትነት እንዲከፈልበት የሚያደርግ ሊሆን ይችላል ይላሉ።
በሌላ ወገን በመንግስት ማስ ሚዲያ ስለዘንድሮው ምርጫ ብዙ ዝግጅት እያቀረበ ከመሆኑም በላይ የህዝቡ ዋና መወያያ ርዕስም ይኸው ሆኗል።
ህዝብ ከመቸውም በበለጠ በዚህ በአሁኑ ብሔራዊ ምርጫ የምርጫው ሂደት የበለጠ ነጻና ትክክለኛ እንዲሆን መፈለጉን ይገልጻል።
በሌላ ወገን ግን ዲሞክራሲያዊ የሆነ ምርጫ ስለመደረጉ ከፍተኛ ጥርጣሬ እንዱለው ሲገልጽ ይሰማል።
አብዛኛው ወገን እንዱለፈው የአንድ ጎሳ ፓርቲ ተወካዮች በተለያዩ ዘዴዎች የስልጣኑን አካባቢ ሙሉ ሊይዙት ይችላሉ የሚል ስጋት እንዱላቸው ይገልጣሉ።
በዚህ ምርጫ የተሻሉ የህዝብ ተወካዮች እንዲመረጡ የአንድ ጎሳ ወይም ፓርቲ የበላይነት አግኝቶ ስልጣኑን በሙሉ በሞኖፖል ይዞ እንዱይቀጥል ህዝብ ይፈልጋል።
ለዚህም በርካታ የተሻሉና ወገናዊነት የሚሰማቸው ግለሰቦችና ፓርቲዎች እንዲወዱደሩ የሚፈልግ መሆኑን በግልጽ እየተናገረ ነው።
ከፊያሜታ ኅዳር 14 ቀን 1992
የፓርላማው ውሎ
ጥር 21 ቀን 1994 ዓ.ም ጠ/ሚ/ር መለስ በሕዝብ ተወካዮች ም/ቤት ያቀረቡትን ሪፖርት፣ እንዲሁም ይህንን ሪፖርት መነሻ በማድረግ የመላው አማራ ህዝብ ድርጅት አመራር አባል ሻለቃ አድማሱ መላኩ ያነሱትን ጥይቄና አስተያየት ባለፈው ሣምንት ዘገባችን ማስነበባችን ይታወሣል።
ከሻለቃ አድማሱ ቀጥሎ በም/ቤቱ አስተያየትና ጥያቄዎችን ያስከተሉት የአማራጭ ኃይሎችና የደቡብ ሕብረት ሊቀ መንበር የሆኑት ዶ/ር በየነ ጴጥሮስ ናቸው።
ዶ/ር በየነ 32ቱን ገፅ ሪፖርት በአብዛኛው ገፅ በገፅ እየሄዱ ተችተውበታል።
በስርአቱ ላይ ያላቸው እምነት በመሟጠጡም ስርአቱን በትክክለኛ ስሙ መጥራቱ አስፈላጊ ከሆነበት ደረጃ ላይ መድረሱንም ገልፀዋል።
ሪፖርቱ በጥቅል የቀረበና ዝርዝር ሁኔታዎችን የዳሰሰ ባለ መሆኑ የክንዋኔዎችን መጠን ለመረዳት እንደሚያስቸግርም ጠቀሱ፤ በአሁኑ ወቅት በሃገሪቱ እየተፈፀመ ያለውን በተመለከተም ዶ/ር በየነ ሲናገሩ፦
«እየተከናወነ ያለው ለብዙ ዓመታት ታግሎ ያለፈውን ስርአት ያስወገደ አንድ ፓርቲ ስልጣን ላይ ለመቆየት ብዙ ስልቶችን ፈጥሮ ከእነዚም ውስጥ ከየብሄር ብሔረሰቦች ይሆኑኛል የሚላቸውን ጀሌዎች መልምሎና በፖለቲካ ፓርቲነት አድራጅቶ፤ የስልጣኑ ባለቤትነት ከእጁ እንዳይወጣ ከፍተኛ መከላከል እያደረገ መሆኑን ነው የምናየው።
ለዚህም ለዓለም አቀፍ ለጋሾች ዕይታ ምርጫዎች የሚባሉ በተደጋጋሚ የሚከናወኑ ተግባሮችን በብዙ ሚሊዮን የሚቆጠር ገንዘብ መድቦ ያከናውናል፤ ይህንም ምርጫ በትክክለኛ ስሙ ለመጥራት እገዳደለሁ፤ በአብዛኛው ምርጫዎች እንዲከናወኑ የሚፈለጉት ነፃና ዴሞክራሲያዊ ሆነው ሣይሆን ፈረንጆች እንደሚሉት ቮተ ኦፍ ቾንፊደንቸ ወይንም ለገዢው ፓርቲ የድጋፍ መመዘኛ አካሄድ እንዲሆን እንጂ፣ በተለያዩ የፖለቲካ ፓርቲዎች መካከል ነፃ ፉክክር ተደርጎ የሚከናወን ምርጫ አይደለም፤ ስለዚህ ያለውን መንግስት በትክክለኛ ስሙ የመጥራት ደረጃ ላይ ደርሰናል» ዶ/ር በየነ ጴጥሮስ በመቀጠልም «የምክር ቤቱን አባላት ብቃትም በቀጣይነት ማሻሻል....W፤ በማለት በጠ/ሚ/ር መለስ ዜናዊ ሪፖርት ላይ የቀረበው የም/ቤቱን ዓላማና ሚና በተሳሳተ መንገድ የቃኘና ም/ቤቱን ከአስፈፃሚው አካል በታች የሚያስመስል ነው በማለት ተችተው፤ ይህ ሃሣብ ከአፈ ጉባኤውና ከም/ቤቱ ሴክሬታሪያት የወጣ ቢሆን ኖሮ ተገቢ በሆነ ነበር በማለት ገልፀዋል።
የፍትህ ስርዓቱን በተመለከተም ለዳኞችና ለአቃቢያን ሕጐች የሚሠጡ ስልጠናዎች ዓለም አቀፍ ደረጃን በጠበቀ መልኩ በሐገሪቱ ኮሌጆችና ዩኒቨርስቲዎች መሠጠት ይገባዋል በማለት በአንክሮ ያሣሠቡት ዶ/ር በየነ ጴጥሮስ ሲቀጥሉም፦ «ይህም ማለት የሲቪል ሠርቪስ ኮሌጅ ከሚባለው ተቋም በየግዜው በፈጣን ሂደት እየተመለመሉ የሚወጡ የሕግ ዲግሪ አለን የሚሉ የሕግ መሃይሞች በተደጋጋሚ አጋጥመውናል።
ይህንኑ ብዙ የሕግ ባለሙያዎች የተቹት በመሆኑም ሊታረም ይገባል፤ በተቋሙ አይሠልጥኑ አይደለም የምንለው በቂ ግዜ ተወስዶና በቂ ምዘና ተደርጐበት ሊካሄድ ይገባል የሚል ሃሣብ ነው የምንሰነዝረው» ብለዋል።
ዶ/ር በየነ ጴጥሮስ ስለ ደሞዝ ጭማሪውም ያነሱ ሲሆን፣ ይህም ወጥነት ሊኖረው እንደሚገባና በልማት ድርጅቶች የሚያገለግሉትንም ማካተት እንዳለበት አሣስበው፤ ለነዚህም ምን ታቅዷል? በማለት ጠይቀዋል።
ዶ/ር በየነ ተቃዋሚ ፓርቲዎችንና የግሉን ፕሬስ በአንድነት መፈረጅ ተገቢ አለመሆኑን ጠቅሰው፣ ተቃዋሚዎችን በተመለከተ በሪፓርቱ የቀረበው ተቃዋሚዎችን ይሚመጥን አይደለም ብለዋል።
ተቃዋሚ ፓርቲዎች የምርጫውን ሂደት ዴሞክራሲያዊ ለማድረግ መቁሰል፣ መድማት፣ አባሎቻቸውን ለመስዋዕት መዳረጋቸውን ያስታውሱት በየነ ጴጥሮስ ሲቀጥሉም፦ «ተመልሰን ስናየው በኢትዮጵያ ውስጥ ምርጫዎች እየተባሉ ተደጋግመው የሚካሄዱት ነፃና ፍትሐዊ የምርጫ መስፈርት የሚያሟሉ ሆነው ባለመገኘታቸው ልባችንን ያቆስለዋል» ብለዋል።
«ይህንን ምርጫ ለማካሄድ በመንግስት የተቋቋመው የምርጫ ቦርድ የሚባለው ተቋም በምርጫ ሥም ሕዝብን ለማስጠቃት የተቋቋመ ተቋም ነው ወደመባል ተሸጋግሯል» ብለዋል።
ስለሆነም በዚህ ዙሪያ ጥናትና ግምገማ መካሄድና ስር ነቀል የሆነ የአወቃቀር ለውጥ መምጣት እንዳለበትም አሣስበዋል።
ይሔ ባልሆነበት ሁኔታ ተቃዋሚ ኃይሎች እንደሚታረድ ሰንጋ ሁልጊዜ እየተነዱ አይኖሩም ብለዋል፤ ዶ/ር በየነ የድንበር መካለልን በተመለከተም ሂደቱ ምን ላይ እንደደረሰ ለሕዝብ የማይገለፀው ለምንድን ነው? የሚልም ጥያቄ አስከትለዋል፤ በሐገሪቱ እጅግ አሣሣቢ የሆነውን በተለይ ኤድስን በተመለከተ በጤና ረገድ ያለው ሁኔታ በሪፖርቱ አለመካተቱ ያሣዘናቸው መሆኑን ገልፀዋል።
ዶ/ር በየነ በሠራዊቱ ውስጥ ልዩነት ስለመኖሩ፣ አድልዎ ስለመደረጉና ዲስፕሊን ስላለመከበሩ በጥያቄያቸው አንስተዋል።
ከሰዓት ሙሉውን ግዜ መድረኩን የያዙት የኢሕአዴግ አመራር አባላት ናቸው፤ በቅድሚያ የብአዴኑ ሊቀመንበር አዲሱ ለገሰ፣ በማስከተል የእርሣቸው ምክትልና የማስታወቂያ ሚኒስትሩ በረከት ስምኦን አስተያየትና ምላሻቸውን ሰጡ፤ በመቀጠልም የደኢህአዴግ ሊቀመንበርና የመሠረተ ልማት ሚኒስትር ዶ/ር ካሱ ኢላላ በደቡብ የተካሄደውን ምርጫ ዴሞክራሲያዊ ለማድረግ ከዶ/ር በየነ ጋር ጭምር ሁለት ሰዓት የፈጀ ውይይት ማድረጋቸውን በመግለፅ ምርጫው እንከን አልባና ፍፁም ዴሞክራሲያዊ ነው የሚል ምስክርነት ሰጡ።
የተቃዋሚ ፓርቲ አባላትና ደጋፊ በሆኑ ገበሬዎች ላይ በማዳበሪያ አሠጣጥም አድልዎ ይደረጋል በሚል ለተነሣው ሥሞታ፣ አቅርቦቱ ከፍላጎቱ መጠን በላይ ስለነበር በዚህ ረገድ የሚነገረው ሐሰት ነው ያሉት ምክትል ጠ/ሚ/ር አዲሱ ለገሰ ሲሆኑ፣ በፈረስ ቤት ደረሰ የተባለውን በደል ደግሞ ያስተባበሉት በረከት ስምኦን ናቸው።
የዳኞች አሰያየምን በተመለከተም ማብራሪያ የሰጡት በረከት ስምኦን ሲሆኑ፣ በተለይ በፌዴራል ደረጃ ከሚሰሩ ዳኞች ውስጥ ከሲቪል ሰርቪስ ኮሌጅ የተመረቁ ከ2% ያነሱ ናቸው በማለት ገልፀው፤ በእነርሱ ላይ የተሰነዘረው አስተያየት ስብዕናቸውን የሚነካ ነው በማለት ቅሬታቸውን ገልፀዋል።
በሉአላዊነት ዙሪያ ለተነሣው ጥያቄ ማብራሪያ የሰጡት የውጭ ጉዳይ ሚኒስትርና የሕወሐት ም/ሊቀመንበር የሆኑት ስዩም መስፍን ናቸው።
በአጠቃላይ ጉዳይ ላይ ማጠቃለያውን ምላሽና አስተያየት ጉዳይ ላይ የሰጡት ጠ/ሚ/ር መለስ ዜናዊ ናቸው።
ከውጭ ጉዳይ ሚኒስትሩ በመጀመር እንመለከታለን፦
የአቶ ስዩም መስፍን ማብራሪያ ያተኮረው ዘሄግ ኔዘርላንድ በተሰየመው ችሎት የሚካሄደውን የድንበር ክርክር የተመለከተ ነው፤ በኢትዮጵያ በኩል የቀረቡት መከራከሪያዎች እ.ኤ.አ በ1900 በ1902 እና በ1908 በኢትዮጵያ መንግስትና በጣሊያን መካከል የተካሄዱ የድንበር ውሎችን መነሻ ያደረጉ፣እ.ኤ.አ በ1964 ካይሮ ላይ የፀደቀውን ቻርተር ታሣቢ ያደረገ መሆኑን ዘርዝረዋል፤ በኢትዮጵያ በኩል ክርክሩን ለማካሄድ የተቀጠሩን ጠበቆች በአውሮፓና አሜሪካ ቅርንጫፎች ካሉት ኩባንያ የተቀጠሩ መሆናቸውን፣ ይህ ኩባንያ በአሜሪካ ውስጥ ምርጥ 10 ከሚባሉት አንዱ መሆኑ አብራርተዋል፤ በአውሮፓ ደግሞ ቀዳሚ ስፍራ እንዳለውም አመልክተዋል።
ከዚህ ኩባንያ በሃኒሽ ውዝግብ ወቅት ለየመን ተከራክረው ውጤት ያስገኙት የሕግ ባለሙያዎች ለኢትዮጵያ ሲከራከሩ መቆየታቸውን አቶ ስዩም አብራርተዋል።
እነዚህ ዓለም አቀፍ የሕግ ባለሙያዎች የኢትጵያን ማስረጃዎች በማቅረብ ለ15 ቀናት ያህልም የቃል ክርክር በማድረግ ተግባራቸውን በታሕሳስ ወር ላይ እንዳጠቃለሉም ከአቶ ስዩም ገለፃ መረዳት ተችሏል።
ክርክሩ መጠቃለሉን የገለፁት ስዩም መስፍን ውሣኔው ቶሎ የሚደርስ ከሆነ በየካቲት ወር መጨረሻ እንደሚሠማ፣ ይህም ካልሆነ የወር ወይንም የሁለት ወር ተጨማሪ ግዜ ሊወስድ እንደሚችልም ጠቁመዋል።
የክርክሩ ሂደት በዚህ መልክ በግልፅ መካሄዱን የገለፁት ስዩም መስፍን በምስጢር የሚካሄድ ነገር የለም ብለዋል፤ በኤርትራ በኩል የቀረበው ዝርዝር ምን እንደሆነ፣ በኢትዮጵያም በኩል የቀረቡ መከራከሪያዎች ምን እንደሆኑ ለመግለፅ የአሠራር ሂደቱ የሚገድብና ክልክል መሆኑን ጠቁመዋል።
ውሣኔው ይፋ እስከሚሆን ዝርዝሩ በባለጉዳዮቹ ብቻ እንዲያዝ የተወሰነ መሆኑ፣ ከዚህ አልፎ ለፕሮፖጋንዳ ፍጆታ በሚዲያ መልቀቅና እንካሰላንቲያ መግጠም በዳኞቹ ሕሊና ላይ ጫና መፍጠር ስለሆነ እንዲህ ያለውን አካሄድ የተከለከለ መሆኑን፣ ይህ ዛሬ የተጀመረ ሥይሆን ቀደም ሲል በነበረውም አሠራር የነበረ መሆኑን ገልፀዋል።
የግልግል ዳኝነቱ ሂደት ሩለ ኦፍ ጵሮቸዱረ ይህ ብቻ መሆኑም አስምረውበታል።
አቶ ስዩም የውጭ ባለሙያዎቹ ያደረጉትን ክርክር በተመለከተ ለመንግስት ባለስልጣናት፣ ለክልል ኃላፊዎች ማብራሪያ መስጠታቸውን ከላይ በተጠቀሰው ምክንያት ግን ይህንን በመገኛኛ ብዝኀን ለማስተላለፍ አለመቻሉን አስረድተዋል።
በማስረጃ ረገድ ከ5ሺ የሚበልጡ ሰንዶች ከዩኒቨርስቲዎችና ከተለያዩ መንግስታዊ ተቋማት ተሰብስበው ለፍ/ቤቱ እንደቀረቡ፣ እንዲሁም የታሪክ አዋቂዎችም በበኩላቸው አስተዋፅኦ እንዳደረጉ ከውጭ ጉዳይ ሚኒስትሩ መግለጫ መረዳት ተችሏል።
ከአውሮፓና አሜሪካ ቤተመፃሕፍትና ጥናት ማዕከሎች መረጃዎች እንደተሰባሰቡም ገልፀዋል።
ይህ ሂደት በተሣካ ሁኔታ እንዲጠናቀቅ መንግስት ከፍተኛ ወጪ ማውጣቱን፣ ብዙም መስዋዕትነት መክፈሉን፣ ከ1ሺ በላይ ግዜያዊ ሠራተኛ ቀጥሮ ሲያሰራ መቆየቱም ጠቁመዋል።
በአጠቃላይ የክርክሩ ሂደት በተሣካ ሁኔታ ተጠናቋል የሚል ዕምነት እንዳላቸውም ገልፀዋል።
አቶ ስዩም በኢትዮጵያና በኤርትራ መንግስታት መካከል ቀደም ሲል የነበረው ጤናማ ግንኙነት እንዲመለስ ለማድረግ በአልጀርሱ ስምምነት የተመለከተውን ኖርማላይዜሽን በተመለከተም ሲናገሩ ይህ ሁኔታ እንዲፈጠር የውጭ ኃይሎች ብርቱ ግፊት ሲያደርጉ መቆየታቸውን፣ ይህም በሃይማኖት አባቶችና በሲቪክ ተቋማት በኩል መሞከሩን አስታውሰዋል።
በመቀጠልም «በሁለቱ ሐገር ሕዝቦች መካከል ጠላትነት የለም፣ በሁለቱ ሐገር ሕዝቦች መካከል ያለው ግንኙነት ከተራ ጉርብትና በላይ የሚሄድና የሚተሣሠር ነው» በማለት ጠቁመው በ1990 ሻዕቢያ የፈፀመው ወረራን ከሕዝቡ ጋር የተሳሰረ አይደለምና ሕዝቡን በወረራው ሣቢያ በጠላትነት አንፈርጀውም ብለዋል።
አገዛዙ ያሣሣታቸው ኤርትራውያን እንደነበሩም ጠቁመው ከሕዝቡ ጋር ችግር የለብንም በሚለው ላይ አፅንኦት ሰጥተዋል።
ከአገዛዙ ጋር የወደፊቱ ግንኙነት ጤናማ እንዲሆን ኳሱ ያለው በኤርትራ መንግስት እጅ ነው ሲሉ ተደምጠዋል።
«ችግሩን የፈጠረው የስርአቱ ባሕርይ ነው፤ የኢትዮጵያን ጉርብትና የሚፈልገው ከኢትዮጵያ ጥቅም እስካገኘ ብቻ ነው፤ ይህን አስተሣሰቡን ካልቀየረ፣ የወረራ ፍላጐቱ ካልተገታ ምን ዋስትና አለ?» በማለት ጠይቀው የጤናማ ግንኙነቱ ጉዳይ «ኖርማላይዜሽን» እነዚህን ታሣቢ አድርጐ የሚመጣ መሆኑን አስምረውበታል።
ኢኮኖሚያዊ ሁኔታዎችንም በተመለከተ ኢትዮጵያ የባሕር መውጫ በር እንደሚያስፈልጋት፣ ይህንንም ዋስትና ባለው መልኩ ለመጠቀም እንድንችል የወደብ አማራጮች ሊኖረን ይገባል።
«መሪዎች ሲስቁ የሚከፈት ሲከፋቸው የሚዘጋ እንዳይሆን ዓለም አቀፍ ሕግን መሠረት ያደረገና ዋስትና ያለው የጐረቤት ሐገር ወደብ ለማግኘት መንግስት እየተንቀሣቀሰ ነው» ብለዋል።
ከዚህ ውጭ በተቃዋሚዎች በኩል የአሰብ ወደብን ለማስመለስ የሚደረገው ጥረት በሽፋን የሚካሄድ ጦርነት ናፋቂነት ነው በማለት ወቅሰዋል።
በሐገር ውስጥ የሚንቀሣቀሱ ተቃዋሚዎች በጋራ በኔዘርላንድ የሚካሄደውን የድርድር ሂደት በተመለከተ ለተባበሩት መንግስታት ድርጅት በላኩት «ሜሞራንደም» የአልጀርሱን ስምምነት በመኮነን የኢትዮጵያ ሕዝብ በአሰብ ወደብ ላይ ያለው የባለቤትነት መብት ምላሽ ካላገኘ ችግር እንደሚያስከትል አሣስበው ነበር።
አቶ ስዩም ጦርነት ናፋቂነት ነው በማለት የኮነኑት ይህንን ሲሆን፣ ይህን ሃሣባቸውን ሲያጠናክሩም «የኢትዮጵያ ሕዝብ ለ30 ዓመታት በዚህ ጉዳይ ያደረገው ጦርነት ሰልችቶታል።
በዚህም የተነሣ ልማቱና ሰላሙ ተስተጓጉሏል» ብለዋል።
ኤርትራ ከተገነጠለችና የኢትዮጵያ ሕዝብ የወደብ ባለቤትነቱንም ካጣ በኋላ ስለታካሄደውና በመቶ ሺዎች የሚቆጠሩ ዜጎች ስላለቁበት ጦርነት አቶ ሥዩም ሳያነሱት አልፈዋል።
«አሰብ የእኛ ነው ካልተባለ ሰላም የለም፤ ሐገር ይታመሳል የሚለው መዝሙርና መፈክር አሁን ተቀባይነት የለውም» በማለትም እልህ በተሞላበት ሁኔታ ተናግረዋል።
ይህ አስተሳሰብ ከኤርትራ ጋር በቅርቡ የተካሄደውን የውጊያ ዓላማም ያዘባዋል ብለዋል።
እንኳንስ ኪሎ ሜትሮችን ስንዝር ያህል የሌላ ሃገር ግዛት የመውሰድ ፍላጐት የለንም፤ የራስን ፍላጐት በሃይል ሌላ ላይ መጫን አይቻልም ብለዋል።
በአፄ ምኒልክና በጣሊያን መካከል የተካሄደው ስምምነት በአሁኑ ወቅት ተቀባይነት የለውም በሚል የሚቀርበው መከራከሪያም «ውሃ የማያቋጥር» መከራከሪያ ነው ብለዋል።
ይህን ስምምነት ሁለቱ ወገኖች ካልተስማሙ በቀር ማፍረስ እንደማይቻል የገለፁት ስዩም መስፍን ይህንን ስምምነት የግድ መቀበልና ተግባራዊ ማድረግ የግድ ነው ሲሉ ገልፀዋል።
ከዚህ ውጭ ያለው ሐገሪቱና ሕዝቧን ወደ ጦርነት የሚሰድ ነው በማለት እልህ በተቀላቀለበት ሁኔታአስጠንቅቀዋል።
ተቃዋሚዎችና ምሁራን የጣሊያን ስምምነት ተቀባይ የማይሆንበትን ምክንያት ያብራራሉ።
በወቅቱ ስምምነቱ የተፈረመው በኃይል በማይመጣጠኑ የአፄ ምኒልክ መንግስትና በጣሊያን መካከል ስለነበር እንዲሁም የጣሊያን መንግስት በ1928 ስምምነቱን በመጣስ ኢትዮጵያ ላይ ወረራ ስለፈፀመ ስምምነቱ ፈርሷል የሚል መከራከሪያ ያቀርባሉ።
አቶ ስዩም ውሃ የማይቋጥር መከራከሪያ የሚሉት ይህንን ነው።
ይህን አቋም አጠንክረው ከሚያራምዱት ምሁራን ውስጥ በዓለም አቀፍ ደረጃ በተለይም በሩዋንዳው የዘር ማጥፋት ወንጀል በአቃቤ ሕግነት ጉዳዩን ከሚከታተሉት አንዱ የሆኑት ዶ/ር ያዕቆብ ኃይለማርያም ይገኙበታል።
ከአቶ ስዩም መስፍን በመቀጠል አስተያየታቸውን የሰነዘሩትና ለቀረቡላቸው አንዳንድ ጥያቄዎች ምላሽ የሰጡት ጠ/ሚ/ር መለስ ዜናዊ ናቸው።
ጠ/ሚ/ር መለስ ዜናዊ በዕለቱ ጠዋት ሪፖርታቸውን አቅርበው እንዳጠናቀቁ ሻለቃ አድማሱ መላኩ ጥያቄና አስተያየቶችን ሲሰነዝሩ ማስታወሻዎችን ሲይዙ ቆይተዋል።
አንዳንዴም በግንባራቸው ጠረጴዛው ላይ በመድፋት «ተደብረው» ቆይተዋል።
ዶ/ር በየነም በተራቸው ጥያቄና አስተያየት ሲያስከትሉ ማስታወሻ ሲይዙ የታዩት መለስ ዜናዊ ዶ/ር በየነ የሚሠነዘሩት አስተያየትና ጥያቄ ከመጠናቀቁ በፊት አዳራሹን ለቀው ወጥተዋል።
ዶ/ር በየነ ሲናገሩ ያልሰሙትን ጥያቄና አስተያየት እንዴት ይሰጡበታል? ምላሻቸውስ ምን ይሆናል? በማለት ሲጠበቅ ጠ/ሚ/ሩ መድረኩን በሙሉ የለቀቁት ለረዳቶቻቸው ነበር።
ከላይ የተመለከትናቸው አቶ አዲሱ ለገሰ፣ አቶ በረከት ስምኦን፣ ዶ/ር ካሱ ኢላላ፣ አቶ ስዩም መስፍን ራዣዥም ግዜያትን በመውሰድ ማብራሪያዎችን ሰጡ፤ በመጨረሻም ጠ/ሚ/ሩ ያልተዳሰሱ ጉዳዮችን ለመዳሰስ ያህል ነው በማለት ማብራሪያና አንዳንዴም ማስፈራሪያ የሚመስሉ ሃሣቦችን ሰነዘሩ፤ ተቃዋሚዎቹ ዶ/ር በየነ ጴጥሮስና ሻለቃ አድማሱ መላኩ ሃሣባቸውን ለመስጠትና ጥያቄ ለመሰንዘር ለሁለቱም በአንድነት የተፈቀደላቸው ከአንድ ሰአት ያነሰ ሲሆን፣ ይህም በዛ ተብሎ ም/ቤቱን የሞሉት የኢሕአዴግ ሰዎችና ሰገነቱ ላይ የተቀመጡ አዳዲስ ተሿሚ ዲፕሎማቶች ሲያጉረመርሙ ነበር።
በጠዋቱ ፕሮግራም ጠ/ሚ/ር መለስ ከአንድ ሰአት በላይ ሪፖርት በማቅረብ ከሰዓት በኋላ ደግሞ በኢሕአዴግ አመራሮች በየተራ የከሰዓቱን ፕሮግራም እስከ 12 ሰአት በአጠቃላይ ለሶስት ሰአት ብቻቸውን ሲሸፍኑ ያጉረመረመ አልነበረም።
ኢሕአዴጎች በሠነዘሩት አስተያየት ላይ ሀሳብ የመሰንዘሩ እድል ለተቃዋሚዎች ሳይሰጥ መድረኩ ተዘግቷል።
ሌሎች የኢህአዴግ ሰዎች ሣይገቡበት ምናልባት ጠ/ሚ/ሩን ለመርዳት ያህል የውጭ ጉዳይ ሚኒስትሩ ስዩም መስፍን ብቻ ታክለውበት ክርክሩ በአራቱ ስዎች መካከል ሊካሄድ ተቃዋሚዎቹም እንደገና የመልስ መልስ የመስጠቱ ዕድል ቢኖራቸው ማራኪና ጠቃሚ ይሆን እንደነበር ብዙዎች ያምናሉ።
የኢሕአዴግ ሰዎች በሁለት ተቃዋሚ ግለሰቦች እንዲህ ከተንጨረጨሩ ሰላማዊ፣ ፍትሐዊ ምርጫ ተደርጐ ሌሎች የተቃውሞ ኃይላት መሪዎችና አመራሮች ም/ቤቱን ቢቀላቀሉ ምን ሊሆን ነበር በማለት የሚጠይቁም ቁጥራቸው የበዛ ነው።
ጠ/ሚ/ር መለስ ዜናዊ ወደሰጡት አስተያየትና ምላሽ እንመለስ፦
ጠ/ሚ/ር መለስ ተከታዮቻቸው እንዳበቁ በተሰጣቸው ዕድል በመጠቀም ሃሣቦችን ሰንዝረዋል፤ ምላሽን ሰጥተዋል።
«ያልተዳሰሱ ጉዳዮችን ለመነካካት ያህል ነው» በማለት የጀመሩት መለስ ዜናው «ተቃዋሚዎች በዝርዝር ጉዳዮች ላይ ዘርዘር ያለ ሃሣብ ያቀርቡ ይሆናል፤ ዘርዘር ያለ የፖሊሲ አማራጭም ያሣዩን ይሆናል የሚል በተስፋ ላይ ያነጣጠረ ተስፋ ነበረን፤ ይህም ተስፋችን በዓመቱ መጀመሪያ ሪፖርት በቀረበበት ወቅት የኛን አማራጭ ፖሊሲ ጊዜ ወስደን አጥንተን እናቀርባለን በማለታቸው ነው።
አሁን ግን የፖሊሲ አማራጮችን ማቅረብ የለብንም፤ስራችን መቃወም ነው ብለዋል» በማለት የቀጠሉት መለስ ዜናዊ «የፖሊሲ አማራጭ ካላቀረቡ ከኢሕአዴግ ጋር የማይስማሙበትን ነጥብ ለይተው ካላሳዩ በሚያስማማን እየተባበርን፣ በሚለያየውን እየታገልን ከመሔድ ይልቅ ተግባራችን ታቃውሞ ነው ካሉ ምን ማድረግ ይቻላል» በማለት ጠይቀዋል።
በዚህ ጉዳይ ላይ እነ ዶ/ር በየነ ተጨማሪ ዕድል ቢሰጣቸው ሰፋ ያለና ተጨባጭ የሆነ መከራከሪያ ያቀርቡ እንደነበር ታዛቢዎች ያምናሉ።
ታዛቢዎች እንደሚሉት ሁሉም ተቃዋሚ ኃይላት የሐገሪቱን ስልጣን ቢይዙ የሐገሪቱን አመራር የሚረከቡት ፕሮግራማቸውን መነሻ በማድረግ ነው።
ስልጣን ሲረከቡ ዝርዝር የአፈፃፀም ፖሊሲዎችን ያወጣሉ፣ ስልጣን ያላገኘው ወገን ደግሞ በገዢው ፓርቲ በኩል የቀረቡት ዝርዝር የአፈፃፀም ፖሊሲዎች በዚህ ረገድ ችግር አለባቸው፤ በተግባርም ታይተዋል ወድቀዋል በማለት መከራከርና እንዲስተካከል መታገል ተግባራቸው ነው።
በም/ቤቱ አባላት የቀረቡት ጥያቄዎች በአብዛኛው የፖሊሲ አማራጮችን የሚተቹ ሳይሆን በአፈፃፀም ረገድ የነበሩ ጉድለቶችን የሚነቅሱ በመሆናቸው ጉዳዩ የፖሊሲ አማራጮችን ከማቅረብ ጋር መያያዝ አልነበረበትም በማለት እኒሁ ታዛቢዎች ይተቻሉ።
ጠ/ሚ/ር መለስ የደሞዝ ጭማሪን በተመለከተ «ለምን ለጡረተኞች አይጨመርም፣ ለምን ለአባት አርበኞች አይጨመርም፣ ለምን ለልማት ድርጅት ሠራተኞች አይጨመርም ለሁሉም ለምን ድጎማ አይሠጥም የሚባለው ከፋይናንስ አስተዳደር ሕግ ጋር የማይጣጣም ነው» በማለት ተችተዋል።
«እነርሱ ኢሕአዴግን አሸነፈው የፋይናንስ ተቋሙን ሲቆጣጠሩት ይህን ያደርጉታል ወይንስ? ያኔ የሚሆነው ይሆናል ለማለት ነው» በማለት ጠይቀዋል።
ስልጣንን ወረዳና ቀበሌ ድረስ ማድረስ የሌባውን ቁጥር መጨመር ነው የሚለውን ተቃውሞ «ይህ ሲሾም ያልበላ ሲሻር ይቆጨዋል የሚሉ ሰዎች ፍልስፍና ነው።
በእኛ ዕምነት ስልጣን ተፈጥሮንና ማሕበራዊ ግንኙነትን የሚለውጥ መሣሪያ ነው ብለን ስለምናምን የስልጣንን ጉዳይ ከሌብነት ጋር አናያይዘውም፣ በእርግጥ በመሐል ሌብነት አይከሰትም ብለን አናምንም» ብለዋል።
በመከላከያ ሠራዊት ዙሪያ ዶ/ር በየነ ላነሱት የሥነ ስርአት ችግርና የአድልዎ ጥያቄ አቶ መለስ ሲመልሱ፦ «በዚህ ረገድ በተቃዋሚዎች ዘንድ መሻሻል አለ።
ቀደም ሲል በመከላከያ ሠራዊት ላይ የወዳጅነት አመለካከት አልነበራቸውም፤ አሁን ግን በመቆርቆር መጥተዋል፤ ጥሩ ነው» ካሉ በኋላ በቅድሚያ ያስረዱት ስለተጠባባቂው ኃይል አስፈላጊነት ነው።
«የተጠባባቂ ኃይል ጉዳይ በእኛ ሀገር ብቻ ሳይሆን በሌሎችም ያለ በመሆኑ ከተለያዩ ሀገሮች ልምድ በመነሣት በዚሁ ላይ ጥናትን አድርገን፣ በርካታ አማራጮችን ተመልክተን፣ የአንደኛውን ሐገር እንዳለ መቅዳት ወይንም ከተለያዩ ሐገሮች የተለያዩ አማራጮችን መውሰድ ሊሆን ይችላል፤ በዓመት ጊዜ ውስጥ ይህን አጥንተን እናቀርባለን፤ የሕግ ጉዳይ ሲነሣ የሚመለከተው ክፍል ይመራል» ብለዋል።
«በሠራዊቱ ዘንድ በአለባበስ ረገድ ያለውን ችግር በተመለከተ ማዕረጋቸውን ከጃኬታቸው ሥር እየከተቱ 10 አለቃውን ከጀኔራል፣ ጀኔራሉን ከሻለቃ ለመለየት አስቸጋሪ ሆኗል በሚል የተነሣው ጥሩ ሃሣብ ነው፤ ማዕረግ በሸሚዝ ላይ ተለጥፎ በላዩ ላይ ፊልድ ጃኬት መልበስ ትክክል ባይሆንም በጦር ሜዳ ለማሸነፍ ወሣኙ ያ አይደለም፤ ነገር ግን አለባበሳቸው ቢስተካከል ጥሩ ነው፤ ክፋት የለውም።
ይህንንም ለማስተካከል ጥረት እየተደረገ ነው።
ለውጊያ ዝግጁነት ግን ይህ ወሣኝ አይደለም፤ እንኳን ከፊልድ ጃኬት ስር ማዕረግ መልበስ በፊልድ ጃኬት ላይ የሚለበስ ሣይኖር ነው ኢሕአዴግ ደርግን ያሸነፈው፤ በጥቅማ ጥቅም ችግሮች አሉ፤ ሠራዊቱ በሞራሉ ላሽቋል ስለሚባለው ይባላል በሚል ለሚነሣ ጥያቄ ምላሽ መስጠት ያስቸግራል፤ ነገር ግን የሠራዊቱ ሞራል አልላሸቀም፣ ግዳጁን በብቃት ፈፅሟል፣ ወደፊትም ይፈፅማል» በማለት ሃሳባቸውን ዘርዘርዋል።
የሠራዊቱ ቅነሣን በተመለከተ ሻዕቢያ ባልቀነሰበት ሁኔታ ለምን ሠራዊት ቀነሳችሁ በሚል ለቀርበው ጥያቄ «የሻዕቢያ መቀነስ አለመቀነስ ከእኛ ጋር አይያያዝም፣ ለመከላከል የሚያስችልን በቂ ኃይል እንዳለን አጥንተን፣ የሚያሣድሩት ተፅዕኖ አነስተኛ የሆኑትን ነው የቀነሥነው» ብለዋል።
ብሔራዊ ዕርቅን በተመለከተ ለተነሣው ጥያቄም «ትግሉ ለዲሞክራሲ የሚደረግ ትግል በመሆኑ አንተም ተው፤ አንተም ተው የሚል ዕርቅ አይመጣም፤ ዕርቅ ማለት ሁሉም ፓርቲ በሚያስማማው ተስማምቶ፣ በሚያለያየው እየታገለ የሚሄድበት ነው።
ብሄራዊ እርቅ መሞዳሞድ አይደለም።
ብሄራዊ እርቅ የአመለካከት ልዩነትን በሰለጠነ አኳሃን ማራመድ ነው፤ እርቅ ማለት ሕጋዊና ሕገ ወጥ ሆኖ ሁለቱን እያጣቀሱ መሄድ ነውን? ሕጋዊና ሕገ ወጥ ሆኖ የመሄድ ሁኔታም ታይቷል፤ ይህም ምክር ቤት ያፀደቀውን የአልጀርሱን ስምምነት የኢትዮጵያ ሕዝብ የማይቀበለው ነው ተብሎ ለተመድ ዋና ፀሐፊ ተፅፏል።
መፃፉቸው የሚያመጣው መሠረታዊ ለውጥ ባይኖርም ይህ ስህተት ነው።
ሕገ ወጥ ነው።
መሣሪያ ካነሱት ጋርም አብራችሁ ስሩ የሚለው ጥሪም እኛም ሕጋዊም ሕገወጥም ሆነን እንንቀሳቀስ በሚል ስሜት ከሆነ ፍፁም ስህተት ነው» በማለት አሣስበዋል።
ም/ቤቱ ያፀደቀውን ውሣኔ በሰላማዊ መንገድ መቃወምና ይህንንም መታገል እንዴት ሕገ ወጥ ይሆናል? በማለት የሚጠይቁ ታዛቢዎች አሉ፤ እንኳንስ የአልጀርሱን ስምምነት ሕገ-መንግስቱንም አክብሮ ሕገ-መንግስቱን ለማስለወጥ የሚደረግ ሠላማዊ ትግልም መብት ነው ሲሉ ታዛቢዎችም ይከራከራሉ።
«ተቃዋሚዎቹ የቀረቡት ጥያቄ ኢትዮጵያ የባሕር በር ባላገኘችበት ሁኔታ የሚተላለፍ ውሣኔ አደጋ ይጋብዛል የሚል በመሆኑ ይህንን ጥሪ ማስተላለፋቸው፣ ይህ ትኩረት እንዲያገኝ መጠየቃቸው የኢትዮጵያ ወኪል ነን የሚሉ ሰዎችን ለምን እንደሚያበሣጫቸው አይገባንም፤ ሰዎቹ ለምን በግልፅ ለማን እንደሚከራከሩ አይነግሩንም»በማለት ታዛቢዎች በእጅጉ እየተቹበት ነው።
ጠ/ሚ/ር መለስ ሙስናን በተመለከተም ለተነሣው ጥያቄ ምላሽ ሰጥተዋል፤ የሙስናው ዘመቻ ከኢሕአዴግ በተወገዱትና በባንክ ላይ ብቻ ነውን?
ለሚለው ጥያቄ «ይሄ በየአካባቢው በሰፊው እንደሚባል ይታወቃል፤ መጀመሪያ የፓለቲካ አመራሩን ማፅዳት አለብን የሚል በፖለቲካ አመራሩ ላይ ካተኮርን፣ ቀጥሎ ደረጃ ወሣኝ ወደሆኑት እንወርዳለን፤ ይህ ሲባል በቀበሌ ያለውን ሌባ ተሸከመን እንሄዳለን ማለት አይደለም» በማለት የጀመሩት መለስ ዜናዊ «ሌላ ሌባ የለም ወይ?
የሚል ጥያቄ ከመሠንዘር በተጨባጭ መረጃ ይቅረብ ሌባ ለመኖሩ ማስረጃ ሣይቀርብ ሌላ ሌባ የለም ወይ?
የሚለውን የፀረ-ሙስናውን ትግል ለማሣት ይመስላል፤ ሌብነትን ለመዋጋት የሚደረገውን እንቅስቃሴ ለማኮላሸት ይመስላል» በማለት ይህ በገበያ መሐል የተገኘ ሌባ ሌላውን ሌባ እያለ ገበያተኛው ሁሉ ሌባውን ለመለየት የሚቸገርበትንና ገበያተኛው ሁሉ ሌባ መስሎ የሚገኝበትን አባባል የሚያስታውስ ነው» ብለዋል በሕወሐት ውስጥ በስም የሚጠቀሱ፣ እንዲሁም በብአዴንም ከኢትዮጵያ ንግድ ባንክ የተበደሩትን ገንዘብ አንመልስም ብለው የፍ/ቤት ትዕዛዝ ጭምር የጣሱ አሁንም በስልጣን ላይ የሚገኙ እንዳሉ በተደጋጋሚ ተዘግቧል።
በንግድ ባንክ ውስጥ ለ10 ዓመታት ያህል ዝርፊያ ሲካሄድ የት ነበሩ?
ጠ/ሚ/ሩስ በዚህ ረገድ መጠየቅ የለበትም?
ቦርዱስ ኃላፊነት የለብትምን?
በሚል ለቀረበው ጥያቄ ጠ/ሚ/ር መለስ ምላ ሻቸውን የጀመሩት «ትራንስፓረንሲ ኢንተርናሽናል» (ዓለም አቀፍ ግልፅነት?) የተባለው ተቋም ኢትዮጵያ በሙስና ከአፍሪካ ሐገሮች ሻል ያለች ነች በማለት ምስክርነት መስጠቱን በመግለፅ ነው «ይህ ግን የምንኮራበት አይደለም» ያሉት መለስ ዜናዊ ቀደም ሲል ሕጉ ማነቆ በመሆኑ እንጂ ሰዎችን እየገመገምን እናባርር ነበር፤ ለአራት ዓመታት በተደረገው ጥረት የፀረ-ሙስና ተቋም በመመስረቱ የፀረ-ሙስናው ትግል መስመር መያዙን ተናግረዋል።
በዚህም ቢሆን እስከወዲያኛው ሙስና በቁጥጥር ስር ማድረግ እንጂ ሙስናን መቶ በመቶ እናጠፋለን የሚል እምነት የለንም ብለዋል።
ሙስና በአገሪቱ በመከሰቱ ጠ/ሚ/ሩ ስልጣን የሚለቁ ከሆነ የኢትዮጵያ ጠ/ሚ/ር የሚባል አይኖርም በማለትም እርሳቸውን በዚህ ረገድ ስልጣን እንዲለቁ የሚደረገው ጥያቄ ተገቢ አለመሆኑን አሳይተዋል፤ በንግድ ባንኩ ውስጥ ገንዘብ በዚህ ደረጃ እስኪዘረፍ ክትትል አለመደረጉ በፖለቲካ ደረጃ የሚያስጠይቅ ሊሆን ይችላል ሲሉ በተወሰነም ደረጃ ጥፋታችውን ያመኑ ሲሆን፣ ይህ ማለት ግን የሌብነቱ ተባባሪ መሆንን አያሣይም ብለዋል።
አብሮን የደማ የትግል አጋራችንንም አሣልፈውን ሰጥተናል በማለትም በሙስና ላይ ያላቸውን ቁርጠኝነት ለማሣየት ሞክረዋል።
«ወደ ኤርትራ ሄደ የተባለው 1. ቢሊዮን ብር ጉዳይ የፈጠራ ድርሰት ነው፤ ብሩ ከዚህ በትዕዛዝ የሄደ አይደለም፤ በሁለቱም ሐገሮች መካከል በነበረው የንግድ ልውውጥ ምክንያት በባንኮች ለባንኮች ግንኙነት በንግድ ትራንዛክሽን አማካይነት የሄደ ነው» ያሉት መለስ ዜናዊ የዚህ ብር ጉዳይ ዕልባት አለማግኘቱን ተናግረዋል።
ኤርትራ በወቅቱ ስትጠቀምበት የነበረውን ብር ወደናቀፋ በለወጠችበት ወቅት በባንኳ የነበሩትን ብሮች በዶላር እንዲተካ በመፈለጓ፤ በእኛ በኩል ደግሞ በዶላር ለመተካት ፈቃደኛ ስላልሆንን ይህም ጉዳይ በእንጥልጥል ቀርቷል።
ስለዚህ 1. ቢሊዮን ብሩ በዚህ ሊጣጣ እንደሚችል አሳይተዋል።
«1. ቢሊዮን ብሩ ይመለስ የሚለው ችግር እንደሚያመጣም መታወቅም ይኖርበታል» በማለት አሣስበዋል።
ከሕዝቡ ተሽሽገው ነው የሚኖሩት፤ ከተቃዋሚዎች ጋር እዚህ ለመነጋገር ፈቃደኛ ሣይሆኑ ውጭ ያሉትን ያነጋግራሉ በሚል ለቀረበላቸው ጥያቄ «የመላው አማራ ተወካይ እኔን በተመለከተ ለሰነዘሩት ለምክርዎ አመሠግናለሁ፤ ግዜ ስለሌለ አስተያየት ለመስጠት ያስቸግራል» በማለት ሃሣባቸውን አጠቃለዋል።
የሕወሓት ኩባንያዎች ከ1. ቢሊዮን ብር በላይ ከኢትዮጵያ ንግድ ባንክ ያለመያዣ ስለወሰዱት ገንዘብ፣ ወለዱን ስላለመክፈላቸው፣ ብድሩን ስላለመለሣቸው ለተነሣው ጥያቄ ጠ/ሚ/ሩም ሆኑ ሌሎች የኢሕአዴግ አመራሮች ምላሽ ሣይሰጡበት አልፈዋል።
እነዚህ የገዢው ፓርቲ ኩባንያዎች ገንዘቡን ያለ መያዣ እንዲሰጣቸው ያደረገው ማነው?
ለእነርሱ በሕገ-ወጥ መንገድ ብድር እንዲሰጥ ያዘዘው ግለሰብስ አይጠየቅም ወይ?
ድርጅቶቹ ዕዳቸውንም ሆነ ወለዳቸውን ባለመክፈላቸው እንደሌሎች የንግድ ተቋማት ባንኩ ገንዘቡን ለማስመለስ የእነሱን ንብረት የመሸጥ መብት አለውን?
የሚለውንና ፍፁም መሠረታዊና አንገብጋቢ የሆነውን ጥያቄ ሣይመልሱት አልፈዋል።
ይህም የሕወሐት ኩባንያዎች ከኢትዮጵያ ንግድ ባንክ ያለመያዣ በተገኘ ገንዘብ የሐገሪቱን ኢኮኖሚ ለመቆጣጠራቸው የዝምታ ማረጋገጫ ነው ሲሉ ታዛቢዎች ይናገራሉ።
ከኢትዮጵ ጥር 29 ቀን 1994
﻿መለስ ካቢኒያቸውን በድጋሚ ለማዋቀር ጥናት ይዘዋል
የጠ/ሚ/ር መለስ ዜናዊ መንግስታቸው የገጠመውን የፖለቲካ ክስረት ለመታደግ በቅርቡ ያቋቋሙትን የምኒስትሮች ካቢኔ በድጋሚ ለመፐወዝ ማቀዳቸው ተሰማ።
ከውስጥ አዋቂ ምንጮች ይፋ የሆኑ ጥቆማዎች እንዳተቱት ብወዛው የተወሰኑ ሰዎችን ካሉበት ደረጃ ዝቅ በማድረግ ምክትል ምኒስትር የሚያደርግ ሲሆን ሌሎችን ደግሞ ዲፕሎማት በማድረግ ከአገር የሚያሽቀነጥር ነው።
ባሉበት ቦታ የሚቀጥሉ በርካታ ምኒስትሮች እንደሚኖሩም ተመልክቷል።
ምንጮቹ ሲናገሩ «የመለስ መንግስት ሁለተኛውን የፌዴራል መንግስት ለማዋቀር በአሁኑ ሰዓት ምኒስትር የሆኑ ሰዎችን በማጥናት ላይ ነው» ብለዋል።
እንደምሳሌም የመሠረተ ልማት ምኒስትር በሆኑት ዶ/ር ካሱ ኢላላ የተደረገውን ጥናት ምንጮቹ ገልፀዋል።
እንደምንጮቹ ከሆነ ዶ/ር ካሱን የኢትዮጵያ አየር መንገድ ስራ አስኪያጅ በሆኑት አቶ ብስራት ንጋቱ የመተካት እቅድ እንዳለ ይነገራል።
በአዲሱ የምኒስትሮች ካቢኔ መዋቅር መሠረት የመሠረተ ልማት ሚ/ር በስሩ አስር መንግስታዊ መ/ቤቶችን በበላይነት የሚያስተዳድር ሲሆን እነሱም፦
የኢትዮጵያ መንገዶች ባለስልጣን፣ የሲቪል አቪየሽን ባለስልጣን፣ የመንገድ ትራንስፖርት ባልሥልጣን፣የመንገድ ጥገና ፅ/ቤት፣ ብሔራዊ የነዳጅ ዴፖዎች አስተዳደር፣ የኢትዮጵያ ፖስታ አገልግሎት ድርጅት፣ የኢትዮጵያ ቴሌኮሙኒኬሽን ባለስልጣን፣ የኢትዮጵያ ኤሌትሪክ ኤጀንሲ፣ የኢትዮጵያ ቴሌኮሙኒኬሽን ኮርፖሬሽንና የኢትዮጵያ ኤሌክትሪክ ሀይል ኮርፖሬሽን መሆናቸው ይታወቃል።
ዶ/ር ካሱ ከዚህ ስልጣን ተነስተው በአቶ ብስራት ከተተኩ በኋላ በቀድሞው የከተማ ልማት ም/ር አቶ ሀይሌ አሰግዴ ተይዞ የነበረው የም/ምኒስትርነት ቦታ እንደሚጨብጡ ምንጮቹ ጨምረው ገልፀዋል።
ነገር ግን አቶ ብስራት በአየር መንገዱ ከተነሱ በኋላ በአሁኑ ሰዓት ከሌሎች ተወዳዳሪ አየር መንገዶች ጋር ለመወዳደር ከፍተኛ ጥረት ማድረግ የሚያስፈልገውን ብሔራዊ አየር መንገድ መለስ በማን እንዲመራ ለማድረግ እንደወሰኑ የተነገረ ነገር የለም።
የጠ/ሚ/ር መለስ መንግስት ያዋቀረውን አዲስ ካቢኔ ከ4ወር ባልበለጠ ጊዜ አፍርሶ እንደገና መገንባት ያስፈለገው ለምን እንደሆነ በግልፅ የታወቀ ነገር የለም።
አንዳንድ የፖለቲካ ታዛቢዎች ግን የምኒስትሮቹ ብወዛ ፖለቲካዊ ትርፍ ለማግኘት ሳይሆን እንዳልቀረ ይናገራሉ ቀድሞውኑም ለቦታው የማይመጥኑ ሰዎችን መድቦ ብቃት ባላቸው ሰዎች ለመተካት መታሰቡን የሚናገሩት ታዛቢዎች ያም ሆነ ይህ ቁልፍ የሆኑ ቦታዎች ከህወሐት እጅ ስለማይወጡ ምንም መሠረታዊ ለውጥ እንደማይመጣ ገልፀዋል።
በሌላ በኩል የውጭ ጉዳይ ሚ/ር ስዩም መስፍን በተለያዩ አገሮች ተመድበው ሲሰሩ የቆዩ የኢትዮጵያ አምባሳደሮችን በሙሉ ወደ አዲስ አበባ እንዲመጡ በማዘዝ በኢትዮጵያ ካርታ ስራ ድርጅት እንዲገመገሙ በማድረግ ላይ ናቸው።
ባለፈው ረቡዕ ጥር 15 ቀን 1994 በተጀመረውና የ15ቀን ቆይታ እንደሚኖረው በተነገረው በዚህ የአምባሳደሮች ግምገማ ላይ የተገኙት አምባሳደሮች ብዛት 30 ብቻ መሆኑ ግን አነጋጋሪ ሆኗል።
አቶ ስዩም ባለፉት 10 አመታት እንቅስቃሴና በወደፊቱ የውጭ ዲፕሎማሲ ስትራቴጂ ለመወያየት ሁሉንም በተለያዩ አገራት የተሰራጩ አምባሳደሮች ጠርተው 30ዎቹ ብቻ መምጣታቸው የጤና አይመስልም።
አንድ የጋዜጣው ምንጭ እንደገለፀው የአምባሳደሮች ሹም ሽርና መባረር እንደሚኖር የተረዱ የተወሰኑ አምባሳደሮች በዚያው በተመደቡበት አገር የፖለቲካ ጥገኝነት ጠይቀው ቀርተዋል።
የእነዚህ በዚያው የቀሩ አምባሳደሮች ስም ዝርዝር ምንጩ ለጊዜው ከመግለፅ ተቆጥቧል።
ቢሆንም አንዳንድ ማጣራት ካደረገ በኋላ ዝርዝሩን በመዲና ጋዜጣ ይፋ ለማድረግ ቃል ገብቷል።
በኢትዮጵያ ካርታ ስራ ድርጅት አዳራሽ እየተካሄደ ያለውን የ30 አምባሳደሮች ግምገማ አቶ ስዩም መስፍን በሊቀመንበርነት ሲመሩት፣ አቶ ግርማ ብሩ፣ አቶ ሶፍያን አሕመድና ኮሚሽነር የሱፍ አብዱላሒ የግምገማው ተሣታፊ መሆናቸው ተዘግቧል።
አንድ ከፍተኛየኢትዮጵያ ዲፕሎማት በቅርቡ ጣሊያን ላይ መኮብለላቸው ይታወቃል።
ከመዲና ጥር 21 ቀን 1994
የአክሱም ሐውልት ሁለተኛው ክፋይ አክሱም ገባ
በኢትዮጵያና ኢጣሊያ መንግሥታት ከፍተኛ ዲፕሎማሲያዊ ግንኙነትና ትብብር ከበርካታ ዓመታት በኋላ ወደ ሀገሩ እንዲመለስ የተወሰነው የአክሱም ሐውልት ሁለተኛው ክፋይ ትናንት ማለዳ አክሱም ከተማ ገባ።
የአክሱም ሐውልት አስመላሽ ኮሚቴ አባል አቶ ፍስሐ ዝበሎ እንደገለጹት፣ አክሱም ከተማ ትናንት የደረሰው የሀውልቱ መሰረት የሆነው ክፍል ነው።
የሀውልቱ መሰረት የሆነው ክፋይ ክብደቱ 58 ነጥብ ዘጠኝ ቶን ርዝመቱ ደግሞ ሰባት ነጥብ አንድ ሜትር መሆኑን ገልጸዋል።
በኢትዮጵያ የኢጣሊያ መንግስት አምባሳደር ጉይዶ ላቴላ በሥነ ሥርዓቱ ላይ እንደገለጹት ፣ የአክሱም ሐውልት ከ68 ዓመታት በኋላ ወደ አገሩ መመለሱ የሁለቱን ሀገሮች ግንኙነት ከማጠናከር ባሻገር በመካከላቸው ያለውን ኢኮኖሚያዊና ማኅበራዊ ትብብር ይበልጥ ያሳድገዋል።
የሐውልቱ ሦስተኛው ክፋይና ጫፉ በመጪው ሰኞ ይገባል ተብሎ እንደሚጠበቅም አምባሳደሩ አስታውቀዋል።
የሐውልቱ ሁለተኛው ክፋይ አክሱም ሲገባ የሐውልቱ ብሔራዊ አስመላሽ ኮሚቴ አባላትና የአካባቢው ባለሥልጣናት አቀባበል አድርገውለታል።
ባለፈው ማክሰኞ የመጀመሪያው የሀውልቱ ክፋይ አክሱም ከተማ ሲደርስ ቁጥሩ ከ50 ሺህ የሚበልጥ የአካባቢው ሕዝብ፣ ከፍተኛ የመንግሥት ባለሥልጣኖችና እንግዶች መገኘታቸው የሚታወስ ነው።
ከአዲስ ዘመን ሚያዝያ 15 ቀን 1997
ቻይና ለኤርትራ የባቡር ሃዲድ እንደምትዘረጋ ተገለጠ
በኤርትራ የቻይና አምባሳደር ሚስተር ቼን ቻን ፉህ ከኤርትራው መሪ ከኢሳኢያስ አፈወርቂ ጋር በንግድ በግንባታና በመሰረተ ልማት ዘርፎች በምታደርግበት ግንኙነት ላይ መነጋገራቸው ተዘገበ።
ቻይና በተለይ ከኤርትራ ጋር በመገናኛ ትራንስፖርት በእርሻና በህክምና የበለጠ ግንኙነት ለመፍጠር እምትችለበት መንገድ እንደሚፈጠርም በኤርትራ ባለስልጣኖች መገለጡ ታውቋል።
ከቻይና የአናን አውራጃ የመጣ 11 አባላት ያሉት በዋንግ ካንሹህ የሚመራ ቡድንም ከኤርትራ የመገናኛና ትራንስፖርት ከጤና ጥበቃ ሚኒስትር ጋር ተሰባስቦ በመምከር በሁለቱ ዘርፎች የበለጠ ግንኙነት በሚፈጥርበት መንገድ ላይ መወያየቱን የጀርመን ድምጽ ዘግቧል።
በግንባታው ዘርፍ ቻይና ኤርትራ የባቡር ሃዲድ ለመዘርጋት የምትችልበትን ሁኔታ ቡድኑ የተነጋገረበት ሲሆን በህክምናውም ዘርፍ ኤርትራውያን ወደ ቻይና ለህክምና ትምህርት ስለሚላኩበት ሁኔታ ውይይት ተደርጐበታል።
በተለይ የቻይና ባህላዊ ህክምና የሆነው ከካምፓንክቸር ላይ ልዩ ትኩረት የተደረገ መሆኑንም የጀርመን ዘገባ አመልክቷል።
ይህ በእንዲህ እንዱለ በአሁኑ ጊዜ ኤርትራ ከቻይና ጋር ግንኙነት ለማጠናከር ማቀዷ ለነዚህ ተግባሮች ብቻ እንዱልሆነ ወታደራዊ ታዛቢዎች ጠቁመው ኤርትራ ጦርነቱን ለመግፋት የቻይና ስሪት የሆኑ የጦር መሳሪያዎችን ለማግኘት ልዩ ጥረት እንደምታደርግም ያላቸውን ግምት ሰጥተዋል።
ከፊያሜታ መስከረም 4 ቀን 1992
ኤድመንድ ፖፕ ከስምንት ወራት በላይ የእስር ቤት ቆይታ በኋላ ዛሬ ለመጀመሪያ ጊዜ ነፃነትን ቀመሱ።
ፖፕ በስለላ ወንጀል ባለፈው ሳምንት ተከሰው በሩሲያ ወህኒ ቤት የ20 ዓመት እስራት የተፈረደባቸው አሜሪካሪዊ ነጋዴ ናቸው።
ምንም ወንጀል የለብኝም በማለት ክደዋል።
የሩሲያ ፕሬዚዳንት ቭላድሚር ፑቲን በጤናው ምክንያት ይቅርታ አድርገውለታል።
ፖፕ ጀርመን ውስጥ ራሚስቴን ወዳለው የዩ.ኤስ ወታደራዊ ሠፈር በአውሮኘላን ሄደዋል።
ወደአገራቸው እስኪመለሱ ድረስ የሚቀጥሉትን ጥቂት ቀናት በሕክምና ማዕከሉ ውስጥ ከባለቤታቸው ሸሪ ጋር ይቆያሉ።
ፖፕ ሩሲያ ውስጥ በታሰሩበት ጊዜ በነበረባቸው ያልተለመደ የአጥንት ነቀርሳ ምህረት ተደርጐላቸው ነበር።
ፍርድ ቤት እስቀሚቀርቡበት ድረስ በሩሲያ ወህኒ ቤት እንዳሉ ነቀርሳው አገርሽቶባቸው እንደሆነ የሚያሳይ ምልክት ለመፈለግ ዶክተሮች ምርመራ ያደርጉላቸዋል።
ፖፕ በምግብ ጉድለትና በከፍተኛ የደም ግፊት ይሰቃዩ እንደነበር ቃል አቀባይዋ ተናግራለች።
ኢራቅ ውስጥ ለ365 የሚል ጽሑፍ ዝስሊክ ጠቆመኝ።
ታላቅ ሥራ ነውና በየጊዜው እንድታነቡት አደፋፍራችኋለሁ።
እሁድ ዕለት የሞሱል የቦምብ ጥቃት በደረሰ ጊዜ እኛን አገር ልንይዝ የመጣን ሳይሆን ግን እንደአጋሮቻቸው የሚመለከቱንን ሁለት የኢራቅ ወታደሮች በተመለከተ ጽፏል።
የአጥፍቶ ማጥፋቱ ቦምብ በማሬዝ የምግበ አዳራሽ ውሰጥ ፍንጣሪውን ሞልቶታል።
አንድ ስለት ያለው ፍንጣሪ በዩ.ኤስ ወታደር ደም ቅዳ ውስጥ ሰንጥቆ ገብቷል፤ እናም በሕይወት ለመትረፍ ያለው ብቸኛ ዕድል በእነዚህ ሁለት ወታደሮች እጅ የወደቀ ነበር።
ከልዩ ኃይል የተሰጣቸውን የሕክምና ትምህርት በማስታወስ ኢራቃውያኑ ረጋ ብለው በቁስሉ ላይ ቀበቶ በማሰር እንደ ጉድ ይፈስ የነበረውን ደም ለማቆም ችለዋል።
ቁስለኛውን በአልጋ ተሸክመው በመውሰድ ሜዲቫክ መኪና ውስጥ አሳፍረውታል።
ወታደሩን በጭነት መኪና ካስገቡት በኋላ ሁለቱ ኢራቃውያን--አንደኛው መኮንን ሁለተኛው የበታች መኮንን--ወደ ምግብ አዳራሹ በፍጥነት ተመልሰው ለሕይወታቸው ምንም ሳይሳሱ ሌሎች ቁስለኞችን መንከባከብ ጀመሩ።
የተነሣው አቧራ ከጠፋና ድንኳኖቹም ከምግብ ቤቱ ከወጡ በኋላ መናገር የሚችለው ማንኛውም ሰው የሚያቀርበው ጥያቄ ስለጤንነቱ ነበር።
ሐኪሞች ወደ ሁለቱ ኢራቃውያን ሲመጡ ለማወቅ የፈለጉት ሌሎቹ በምን ሁኔታ ላይ እንዳሉ ነበር።
ለምን ይህን እንዳደረጉ ሲጠይቋቸው «ይህ ግዴታችን ነው፣ በቡድን ነው የመጣነውና ለእያንዳንዱ ሰው አስፈላጊውን እንክብካቤ ሁሉ እናደርጋለን» በማለት መለሱ።
በአሜሪካውያንም ጭምር።
ኤም.ኤስ.ኤም ሊገግሯችሁ የሚሞክሩት ምንም ይሁን ምን ዲሞክራሲ በአገራቸው መስፈኑን ለማረጋገጥ አጋሮቻቸውን ለመርዳት፣ ከእነሱ ጋርም ተሰልፈው ለመዋጋትና ሕይወታቸውን ለአደጋ አሳልፎ ለመስጠት ቆርጠው የተነሱ ኢራቃውያን አሉ።
ይህም ቶኒ ብሌር በቅርቡ ኢራቅን ሲጐበኙ ያደረጉትን ንግግር እንድናስታውስ ያደርገናል።
ከተባበሩት መንግሥታት ጐን ይሠሩ ከነበሩ ሰዎች በተገናኘሁ ጊዜ--ኢራቃውያን በየቀኑ ለሕይወታቸው እየፈሩ፣ ምክንያቱም ለሕዝባቸው ነፃነትንና ዴሞክራሲን ለማምጣት ስለሚሞክሩ--ደፋርነታቸውንና ቆራጥነታቸውን ባየሁ ጊዜና ኢራቅ ውስጥ ዴሞክራሲንና ነፃነትን ለሚፈልጉ ከፍተኛ ቁጥር ላላቸው ሰዎች እንደሚናገሩ ባወቅኩ ጊዜ ትክክለኛውን ነገር እያደረግን መሆኑን አውቃለሁ።
ለእናንተም እንዲህ እላችኋለሁ፦ ኢራቅ ውስጥ የሚሞቱ ሰዎች አሉ፤ ግን የሚሞቱበት ምክንያት አሸባሪነትና የእነሱ ማስፈራራት፣ እንዲሁም ይችን አገር የተሻለች እንድትሆን ለማድረግ የሚጥረውን ማንኛውም ሰው ሆን ብለው የሚገድሉ ሰዎች መኖራቸው ነው።
አሁን ዓለም አቀፋዊ ማኀበረሰብ እንደመሆናችን የምንሰጠው ምላሽ ምን መሆነ አለበት?
የምንሰጠው ምላሽ ከዲሞክራቶች --ይህ እንዲፈጸም ጥንካሬው ካላቸው ሰዎች--ጐን መቆም ነው፤ ይህንም እንዲያደርጉ መርዳት አለብን።
ይህ እኛ ማድረግ ያለብን ትክክለኛው ነገር መሆኑን አልጠራጠርም።
በቀሪው ዓለም ኢራቅ ውስጥ ምን አየተፈጸመ እንዳለ የሚቀርበውን አንዳንድ ዘገባ በምመለከትበት ጊዜ ከዚህ የተፈጠረው ነገር እንዴት እጹብ ድንቅ እንደሆነ ሕዝቡ ሊገነዘብ ይገባል የሚል ስሜት አለኝ።
እናም የአዲሲቷ ኢራቅ ጀግኖች እንደሆኑ የገለጽኳቸው በምርጫ ኮሚሽን ውስጥ የሚሠሩእነዚያ ሰዎች--በየቀኑ ... አብዛኛዎቹ ሰላም በሰፈነበት ክልል ውስጥ የሚኖሩ አይደሉም፤ ከውጭ ተጉዘው የሚመጡ ናቸው።
በማንኛውም ጊዜ በማንኛውም ቦታ ለአሰቃቂ ሁኔታ እንደሚዳረጉ፣ ወይም የማስፈራራት ዛቻና እንዲያውም ሞት እንደሚደርስባቸው አያውቁም፤ ይህም ሆኖ ሥራቸውን እየከናወኑ ናቸው።
አሁን የሰው መንፈስ ምን ያህል አስደናቂ ምሳሌ ነው--ከእነሱ ጐን የሚያሰልፈን ያ ነው።
አሜሪካዊው ነጋዴ ሊገዛው ሙከራ አድርጓል የተባለው የቶርፔዶ መረጃ ይፋ የሆነ እንጂ መንግሥታዊ ምስጢር እንዳልሆነ የሩሲያ ሳይንቲስት ለሞስኮ ከተማ ፍርድ ቤት ገልጿል።
የቶርፔዶው ኤክስፐርትና የነጋዴው ኤድመንድ ፖፕ የመከላከያ ምስክር የሆነው ሳይንቲስት ፍ/ቤት ቀርቦ ሲመሰክር የቶርፔዶውን መረጃ ለምርምር ሥራው እንደተጠቀመበትና ስለዚህ ጉዳይም በይፋ ይናገር እንደነበር ተናግሯል።
ይህ የምስክርነት ቃል ደንበኛውን እንደሚረዳው የተከላካይ ጠበቃው ተናግሯል።
እ.ኤ.አ በ1998 ዓ.ም ዩናይትድ ስቴትስ የመጀመሪያውን ቋሚ የአለም አቀፍ የጦር ወንጀል ፍርድ ቤት መቋቋምን በመቃወም ድምጿን ሰጠች።
የመጨረሻውን ቀን መጪው እሁድ ከማለፉ በፊት ፕሬዚዳንት ክሊንተን ፍርድ ቤቱን ለመመስረት የወጣው ስምምነት ላይ ለመፈረም አሁንም ዕድሉ አላቸው።
ጠበቆች ይህንኑ እንዲያደርጉ ነው እየገፋፉአቸው ያሉት፣ ሆኖም በምክር ቤቱ ያሉ ወግ አጥባቂዎችና የፔንታጐን ባለስልጣኖች ዩ.ኤስ ውሉን እንድትቀበል አይፈልጉም።
የአለም ዜናውን የሚያቀርብላችሁ ጄብ ሻርኘ ለምን እንደሆነ ያስረዳል።
ትንሹ የሮም ሐውልትን ለማፅደቅ ምክር ቤት የሚመጣ ከሆነ እዚህ በደረሰ ጊዜ ይሞታል በማለት ወግ አጥባቂውና ኃይለኛው የሕግ መወሰኛ ምክር ቤት የዉጪ ግንኙነት ኮሚቴ ሊቀመንበር የሆኑት ጄሲ ሔልሜስ ይፋ አድርገዋል።
ቋሚ አለም አቀፍ የወንጀለኞች ፍርድ ቤትን የሚደግፉ ወገኖች ግን ከአዲስ አመት ዋዜማ የውሉ መፈረሚያ የመጨረሻ ቀን በፊት ፕሬዚዳንት ክሊንተን ቢያንስ በውሉ ላይ መፈረማቸውን ማየት ይፈልጋሉ።
የክሊንተን ፊርማ ጠቃሚ ምሳሌያዊ ምልክት ይሆናል ሲሉ የሰብአዊ መብቶች ዘብ /ሒዩማን ራይትስ ዎች/ ከተባለው ድርጅት ሪቻርድ ዲከር አታውቀዋል።
ፕሬዚዳንቱ በዚህ የሚቀዳጁት ነገር ቢኖር በቀድሞዋ ዩጐዝላቪያ፣ በሩዋንዳ፣ በካምቦዲያ፣ በሴራሊዮን፣ የዮናይትድስቴትስ አስተዳደር ለፍትህ የተደረጉ ጥረቶችን መደገፉን ብቻ ሳይሆን፣ በአለም ዙሪያ ሁሉ ዮናይትድስቴትስ የህግ የተዢነትን በመደገፍ በዘር ጭፈጨፋ የተከሰሱትን ሁሉ በከፍተኛ ደረጃ የህግ ሒደት ተጠያቂ እንደሆኑ ማድረግን በግልፅ ማሳወቃቸው ነው።
ይሁን እንጂ እዚህ በዩናይትድስቴትስ ያለው ተቃውሞ ኃይለኛ ነው።
በዋነኛነት ከፔንታጐን የመጣ ሲሆን ፍርድ ቤቱ በፖለቲካ በተገፋፋ ክስ ሳቢያ አሜሪካኖችን ሊጐዳቸው ይችላል ብለው የአሜሪካ የጦር መኮንኖች ፊርተዋል።
በውሉ ላይ እነዚያ ፍርሀቶች ለማስወገድ ይቻል ዘንድ ተደራዳሪዎች መከላከያ ለማስገባት ሞክረዋል ነገር ግን የዩ.ኤስ ሠራተኞችን ለፍርድ እንዳይቀርቡ ነፃ አላደረጋቸውም።
የአሜሪካን ኤንተርፕራይዝ ኢንስትትዩት ጆን ቦልተንን ጠቅሶ እንደገለፀው የፔንታጐንን ተቃውሞዎች እነርሱም ይጋሯቸዋል።
እንደሚመስለኝ ከሆነ እንደዚህ አይነቱ ፍርድቤትና ፍርድ አስከባሪው በከፍተኛ ደረጃ በፖለቲካ ግፊት ሊደርስባቸው ስለሚችሉ እና የእንደዚህ አይነቱ ፍርድቤት ዋነኛ ኢላማ ዩናይትድስቴትስ፣ እስራኤል ወይም የመሳሰሉት አገሮችን ያነጣጠረ የሚሆንበት ዕድል ሊኖር ይችላል።
ቦልተን እንዳሉት ያ ሁኔታ ስለቀድሞዋ ዩጐዝላቪያ ጉዳይ ሔግ በሚገኘው የጦር ወንጀል ፍርድ ቤት ውስጥ ዋናው ፍርድ አስከባሪ ካርላ ዴልፖንቴ እ.ኤ.አ በ1999 ዓ.ም የኔቶን በሰርቢያ ላይ ያደረገውን የቦምብ ድርደባ በማስመልከት ባቀረቡት አጭር ሀሳብ ምንም ሳይቀር ተንፀባርቋል።
ነገር ግን የፍርድ ቤቱን መቋቋም የሚደግፉ እንዳሉት ግን ዩናይት እስቴትስ እና አጋሮቿ የሌሎች አገሮች በሚመረመሩበት አይነት እነሱም ቢመረመሩ ጤናማ አካሔድ ነው።
የሰብአዊ መብቶች ዘብ /ሒዩመን ራይትስ ዋች/ ሪቻርድ ዲከርን ጠቅሶ እንደገለፀው የዴልፖንቴ የኔቶን ጉዳይ አያያዝ በአርአያነቱ ሊጠቀስ የሚገባው ነው።
ካርላ ዴልፖንቴ ታማኝነት ያለው ስህተት ፈፅማለች የሚል ቃል ሲሰነዘርባቸው ማንኛውም ሀላፊነት የሚሰማው ሕግ አስከባሪ ማድረግ የሚገባው ነገር እርሳቸውም ያደረጉት።
እነዚያን ክሶች በአግባቡ ከመረመሩ በኋላ አጣጣሏቸው።
ሪቻርድ ዲከር እንዳለው ፕሬዚዳንት ክሊንተን እ.ኤ.አ ለሩዋንዳ ሕዝብ የገቡትን ቃልና ከዘር ጭፍጨፋው ለተረፉት ባሰሙት ንግግር ዩናይትድ ስቴትስ የአለም አቀፉን ፍርድ ቤት ትደግፋለች ብለዋል።
ነገር ግን የአሜሪካን ኤንተርፕራይዝ ኢንስትትዩት ጆን ቦልተንን ጠቅሶ እንደተናገረው ጠንካራ የውስጥ ተቃውሞ ባለበት ሁኔታ የክሊንተን ፊርማ ትርጉም አልባ ይሆናል።
እንደሚመስለኝ ከሆነ ይህ አርአያነቱ የቱንም ያህል ተፈፃሚነት የሌለው እርምጃ ነው፣ ነገር ግን ክሊንተን ያደረጉት ማንኛውም ድርጊት ለቀጣዩ አስተዳደር የቅንጣት ታህል እንኳን ተፅዕኖ አያደርግም የሚል ነገር በማንኛውም አለም አቀፋዊ ሰው አስተሳሰብ ይኖራል ብዬ አላስብም።
ምንም እንኳን የአሜሪካ ተቃውሞ ቢኖርም አለም አቀፉ የጦር ወንጀል ፍርድ ቤት በአለም ዙሪያ ባሉ አገራትም ሆነ በዋነኞቹ የዩ.ኤስ አገሮች ዘንድ ሰፊ ድጋፍን አግኝቷል።
7 አገሮች ዛሬ የፈረሙትን ሳይጨምር 131 አገሮች ውሉን ሲፈርሙ 25ቱ ደግሞ አፅድቀውታል።
የአለም አቀፉ የጦር ወንጀል ፍርድ ቤት እንዲኖር ከተፈለገ 60 አገሮች በሙሉ ውሉን ማፅደቅ ይኖርባቸዋል።
የዩ.ኤስ ድጋፍ ቢገኝም ባይገኝም እ.ኤ.አ በ2002 ዓ.ም ያ እውን እንደሚሆን ይጠበቃል።
ለተጠናቀረው የዓለም ዜና ጄብ ሻርኘ ነኝ።
ይህ የፒ አር አይ አለም አቀፍ የሕዝብ ሬዲዮ ነው።
ባለሥልጣናት እንዳሉት ሰኞ ዕለት ሰኔ 8 ቀን የ22 ዓመቷ ሴት፣ ሙት ሕፃን በሰማያዊ ፕላስቲክ መያዣ በተገኘበት ገጠራማ ዊስኮንሲን የሁለትኛው ሕፃን አፅም ተገኝቷል።
እናትየዋ ክሪስቲና ስኮት ሁለቱንም ሕፃናት በብርድስ ክራክ ሪችላንድ አውራጃ በወላጆቿ ቤት ውስጥ በሚስጥር መውለዷን ለፓሊስ ተናግራለች፤ አንዱ ፆታው ያልታወቀ ልጅ በሚያዝያ 1993 ስትወልድ ሌላዋን ሙሉ በሙሉ ሴት የሆነች ልጅ ጥር 6 ተገላግላለች።
ሰኔ 25 ቀን ከጓደኛዋ ጋር ስትሄድ ፖሊስ ቅዳሜ ዕለት አቢሌን ቴክሳስ ውስጥ አሠራች።
በግድ-የለሽነት የነፍስ ግድያና በጥር ወር የተለመደውን የሟቹን ሕፃን ሬሳ በመደበቋ በመጀመሪያ ደረጃ ክስ በ50000 ዶላር ዋስትና ተይዛለች።
ስኮት ለሕፃኑ እንክብካቤ እንዳላደረገችና ከ30 ደቂቃ በኋላ መሞቱን ለፖሊስ ተናግራል።
እንደወንጀለኛ ሕግ ሕፃኑ መሞት ነበረበት ብላለች።
የሴትየዋ ወላጆች የሆኑት ዊሊያምና ናንሲ ስኮት፣ በቤታቸው ውስጥ የተከሰተውን የመጥፎ ጠረን ምንጭ ሲፈልጉ የመጀመሪያው ሕፃን ሬሣ በቁም ሣጥኗ ውስጥ እየበሰበሰ አግኝተውታል።
ከሳሹ፣ ስኮት ወደ ቴክሳስ ከመሄዷ በፊት ሬሳውን አንድ ጌዜ በቢርድስ ክሪክ ቤት በቁም ሣጥን ውስጥ፣ ሌላ ጊዜ በሪችላንድ በመኪናዋ ዕቃ መያዣ ውስጥ ሌላ ጌዜ ደግሞ በሪችላንድ ማዕከል አፖርትማዋ ቁምሣጥን ውስጥ ወዲያ ወዲህ ማዟዟሯን እንደነገረችው ተናግሯል።
የፖሊስ መኮንኑ ስለሁለተኛው ሕፃን ሌላ ዝርዝር መግለጫ አልሰጠም።
የኩርዱን አመፅ መሪ አብዱላህ ኦካላን ለማዳን ባደረገው ያልተሳካ ጥረት የታሰረ ጡረተኛ የባሕር ኃይል መኮንን ሐሙስ ዕለት ለፍርድ ቤቱ በሰጠው ቃል በ1999 አድማ በፈጸመው ተግባር መጸጸቱን ተናግሯል።
«የሳሊና ጸጸት ተሰምቶኛል» በማለት አንዶኒስ ናክሳኪስ ሁለት ሰዓት የፈጀ የእምነት ቃሉን በሰጠበት ጊዜ ተናግሯል።
ናክሳኪ ኮብላዩን የደፈጣ ተዋጊ መሪ ወደ ግሪክ በማምጣታቸው ተከሰው ፍርድ ቤት ከቀረቡት 13 ሰዎች አንዱ ነው።
ኦካላንን በቱርክ ኮማንዶዎች ወደተያዘበትና ኬንያ ውስጥ ወዳለው ኢምባሲው ግቢ መንግሥት አዛውሮታል።
ጡረተኛው የቱርክ መኮንን እንዳለው ኦካላንን የበርካታ ኩርድ ማኀበረሰብ መኖሪያ ወደሆነው ኔዘርላንድስ ለመውሰድ ጥረት ያደርግ ነበር።
መንግሥት ስላግባባኝ ነበር ብሏል።
ለሚያሳፍር ዕቅዱ--- ኦካላንን ለቱርክ አሳልፎ ለመስጠት መንግሥት ላቀነባበረው እንቅስቃሴ - ማታለያ ምግብ አቅርቦ ሳላውቀው እንደተጠቀመብኝ አምናለሁ» ብሏል።
ናክላኪስና ሌሎች ሁለት ኩርዳዊ የኦካላን ተባባሪዎች ብሔራዊ ደኀንነትን አደጋ ላይ ጥለዋል በሚል ወንጀል ተከሰው ፍርድ ቤት ቀርበዋል።
ኦካላን ሕጋዊ ባልሆነ መንገድ አገር ውስጥ በመግባቱ በአነስተኛ ወንጀል በሌለበት ተከሷል።
የኩርዲስታን ሠራተኞች ፖርቲ መሪ አካላን በሀገሪቱ ላይ የ37000 ሰዎች ሕይወት ያጠፋውን አመፅ ለ15 ዓመት በመምራቱ ቱርክ ውስጥ የዕድሜ ልክ እስራት ተፈርዶበታል።
ግሪክ ውስጥም ፍርዱ በሌለበት እየታየ ነው።
በኤም.ኤስ.ኤን.ቢ.ሲ ቴሌቪዥን የሚቀርብ ደደብ ሰውዬ ክሪል ማቲውስ ፋሉጃ ውስጥ ስለተዋጋናቸው አሸባሪዎች ትናንት ሲናገር «ተፎካካሪዎች ናቸው፣ ማለቴ እንዲያው ከእኛ ጋር የማይስማሙ እንጂ በተለይ መጥፎ ሰዎች አይደሉም» ብሏል።
...ወላጆቹ ልጅ አገኘን ብለው የደከሙበት የዚህ ሰው ፍጹም ደደብነት ያስገርመኛል።
ብዙ ቤተሰቦችን በቦምብ ያጋዩ፣ የሰላማዊ ሰዎችን ራስ የቆረጡና ለሰው ሕይወት ፍጹም ደንታ የሌላቸው እነዚያው አሸባሪዎች ናቸው አይደል እንዲሁ ከእኛ ጋር አይስማሙም የተባሉት?
በእነዚህ ሰዎች በአረመኔያዊነት ተደብድባና ታርዳ ለሞተችው የት/ቤት መምህር ወላጆች ይህን ንገራቸው፤ እነዚህ መጥፎ ሰዎች አይደሉም የተባሉት ክሪስ ማቲውስ ናቸው እንዴ?
ይህች ሴት ኢራቅ ውስጥ በቆየችባቸው 30 ዓመታት በ1990ዎቹ በተጣለው ማዕቀብ ለሚሠቃዩት ኢራቃውያን መድኃኒት፣ ምግብና ዕቃዎችን እያቀረበች በመኖሯ የታወቀች ናት።
የእንግሊዝ ባለሥልጣናት እንዳሉት በቪዲዮ ተቀድቶ እንደታየው ይህች ሴት ሃሰን በዱርዬ ነውጠኞች ዓይኗን ተሸፍና ከራሷ ላይ በጥይት እንደተመታች ያምናሉ፤ ግን በአረብ ቴሌቪዥን ጣቢያ በአልጀዚራ አልተላለፈም።
ኢራቅ ውስጥ እየተስፋፋ በመጣው ጠለፋ ተይዛ የሞተች የመጀመሪያዋ የውጭ ሴት ሳትሆን አትቀርም።
ኃላፊነትን የወሰደ ማንም ቡድን የለም።
እሁድ ዕለት ማርቲንስ ዩ.ኤስ በሰርጐገቦች ይዞታ ሥር በሆነው ቦታ ውጊያ በከፈቱበት ወቅት የምዕራብ ሰው እንደሆነች የታመነባትን ሴት የተበጣጠሰ አካል በፋሉጃ መንገድ ላይ አግኝቷል።
ወይን ጠጅ ዓይነት ልብስ የለበሰው አስከሬን በብርድ ልብስ ተጠቅልሎ ነበር፤ በደም የተጨማለቀ ጥቁር ልብስም ከአጠገቡ ነበር።
ማክሰኞ ማታ እንደቀረበው የዩ.ኤስ ጦር አዛዥ የአስከሬኑን ማንነት ማወቅ እንዳልተቻለ ተናግሯል።
በእናቶች የሚጫወቱ ሰዎች የቀንን ብርሃን ለማየት የማይችሉባቸው ምክንያቶች እነዚህ ናቸው።
..እነዚህ በሰልፍ ቆመው መገደል ይኖርባቸዋል።
ይችን ምስኪን ሴት ይህን ያህል ማሰቃየቱ ለምንድን ነው?
ምን?
እናም በጀኔቫ ስምምነት መሠረት እንደ ጠላት ወታደሮች አድርገን የምንይዛቸው እንደዚህ ያሉትን ሰዎች ነው።
በመጠኑ የማስታውሰው የጄኔቫው ስምምነት ተግባራዊ የሚሆነው ሰነዱን በፈረሙት አገሮችና ሁለቱም አገሮች መለዩ የለበሰ ቋሚ ሠራዊት ሲኖራቸው ነው።
...የኢራቅ ሚሊታሪ ከእኛ ጐን ተሰልፏል፤ አሸባሪዎች ግን ከዚህ ውጭ ናቸው።
ከመቸ ጀምረው ነው አሸባሪዎች ወታደሮች የሆኑት?
ከውሻም ያነሱ ናቸው።
በመጨረሻም የእንግሊዘኛ መምህሬ ነበረች በማለት የሚስስ ሃሰን ተማሪ የጻፈው አለ።
ለመምህሬና ለእርዳታ ሠራተኞ ባልደረባ ለሚስስ ኤም.ሃሰን መታሰቢያ ይሁን።
ሚስስ ሃሰን ባግዳድ ውስጥ በአልዋዚሪያ አውራጃ በብሪቲሽ ካውንስል የእንግሊዝኛ መምህሬ ነበረች፤ ምን ያህል ቃላት ተማርኩ ማለቱ ጠቃሚ አይደለም፤ ግን የምታውቋቸው በትክክል መነበብ አለባቸው በማለት በአየርላንድ ያነጋገር ዘይቤዋ ከዓመታት በፊት ስትነግረኘ አስታውሳለሁ።
ሚስስ ሃሰን አረብኛ አጣርታ ትናገራለች፤ ልቧም ከወርቅ የጠራ ነበር፤ /ፒጃማ በለበሱ ሰዎች/ ተገድላለች፤ ኢራቅን ግልብጥብጧን አውጧትና ሰዎቹን ያዟቸው።
ማሪንስ ፈልጐ ያገኛቸዋል፤ በተገኙ ጊዜ መገደል አለባቸው።
ዩጋንስክኔፍቴጋዝ እራሱን ከቻለ በኋላ ለመንግሥት መሣሪያ ለሆነ ገዥ ተሽጦ የነበረ ይመስላል፤ /አዎን ያው መንግሥት ነው 1/ የሐራጁን ሽያጭ እንዲያወጣ 2/ ሐራጁን እንዲያካሂድ ዩኮን ያስገደደው 3/ ይህ ጥርጣሬ ወይም ሌላ ነገር አይደለም/ እናም በውጭ እርዳታ ተገዝቶ ነበር፤ በውጭ እርዳታ የተገዛ ነው አይደለም።
ቢያንስ ከዚህ ጧት ጀምሮ።
ያም ሆነ ይህ ሙግት ውስጥ ላለመግባት የቻይናዎችን በዚህ ውስጥ ጣልቃ መግባት የካዱ ይመስላሉ፤ የሚያስቅ ነው -- እነሱን የሚረዳ ከሩሲያ ሕግ አውጭ አካል አንድ ሰው ሳያውቁ አይቀሩም ብላችሁ ታስቡ ይሆናል።
የኩርድ ሚሊሺያ ጦርና የአሜሪካን ልዩ የጦር ኃይል ከ1000 የሚበልጡ የአሜሪካን አየር ወለድ ወታደሮች ጋር በጣምራ ሆነው ሐሙስ ዕለት ስትራቴጂያዊ ጠቀሜታ ያለውን የአየር ማረፊያ ለመያዝ መንቀሳቀሳቸው፤ በሰሜን ኢራቅ ያለው የመጀመሪያው ትልቁ የኀብረቱ እግረኛ ጦር በሳዳም ሁሴን ላይ ሌላ የጥቃት ግንባር መክፈቱን ያሳያል።
የጦሩ 173ኛ አየር ወለድ ብርጌድ የቁንጮ ወታደራዊ ሃይልን ጨምሮ ዝቅ ብለው ከሚበሩ ሲ-17 ከሚባሉ የመጓጓዣ አውሮኘላኖች የሌሊት ጨለማን ተገን በማድረግና በመዝለል በወታደራዊና የሰው ሃይል አቅርቦት የሚያግዘውን በበረዶ-የተሸፈነን የአየር ማረፊያ ለመያዝ ችለዋል።
እንዲህ ያለ በጣም ብዛት ያላቸው አየር ወለዶች---ከአየር--መዝለል በአስርት ዓመታት ይህ ትልቁ ሲሆን--በጣም ውሱን በሆኑ የዩ.ኤስ ልዩ ኃይሎች ብቻ በተሰማሩበት አዲስ ቦታ እንዲህ አይነቱ ትርዒታዊ አገባብ ለምድር ጦሩ ታላቅ ድል ነው።
የተባበሩት ኃይሎች የአውሮኘላን ጥቃት እየተካሔደ ያለው በኢራቅ ጦር ኃይሎችና ሌሎች ስትራቴጂአዊ ጠቀሜታ ያላቸው ኢላማዎች ላይ ነው።
«ይህ የኀብረቱን ኃይል በስተደቡብ የሚፋለመውን የሳዳም ጦር ሸምቅቆ ይይዘዋል» በማለት በሰሜን በኩል የዩ.ኤስ ከፍተኛ ወታደራዊ አዛዥ የሆኑት ብርጋዲየር ጄኔራል ጄምስ ፖርከር ገልፀዋል።
«ይህ በቱርክ ጦርም ከፍተኛ ማስጠንቀቂያ ሆኖ ሊያገለግል ይችላል።»
ወደ ሰሜን ኢራቅ እየገባ ያለውን ጦር ሽፋን ለመስጠት የአሜሪካን ጦር አውሮኘላኖች በኢራቅ የምድር ጦር፣ ወታደራዊ ምሽጐችንና ይዞታዎችን ደብድበዋል።
ዩ.ኤስ.ኤስ ቲዎዶር ሩዝቬልት ተብላ የምትጠራው የአውሮኘላን ተሸካሚ መርከብ በሶስት ምልልስ ከመርከቧ የተነሱ ተዋጊ አውሮኘላኖች «በኢራቅ ምድር ጦር ላይ ድብደባ አስኪዷል። በድብደባው ወታደራዊ ምሽጐች የቁጥጥር እና የመድፈኛ ይዞታዎች እና---ከመሬት ወደ አየር የሚተኮሱ ሚሳይሎች ማጥቃታቸውን የመርከቢቱ የህዝብ ግንኙነት ኦፊሰር ሌተናል ጆን ኦሊቬራ አስታውቀዋል።
የአውሮኘላን ጥቃቱ በመቀጠል ሃሙስ ንጋት ላይ ከኩርዶች ግዛት ውጪ በምትገኘውና ካላክ በተባለች መንደር አቅራቢያ ከፍተኛ ፍንዳታ ደርሷል።
የጦር አውሮኘላኖች ኪርኩክ ከምትባል ዋና የነዳጅ ከተማ በስተምስራቅና በ35 ኪሎ ሜትር ርቀት ላይ ቻምቻማል በሚባል ኮረብታማ አካባቢ የመሸገውን የኢራቅ ይዞታ ከፍተኛ የቦምብ ናዳ አውርደውበታል።
ሃሙስ ዕለት የኩርድ ጦር በመንግስት ወታደሮኛና በኩርድ አማፂያኖች ይዞታ መሃል በሚገኝ ቻምቻማል የተባለ ቦታ በመግፋት የኢራቅ ወታደሮች ቁጥጥር ያደርጉበት የነበረ የመቆጣጠርያ ኬላን ሲይዙ ምንም የመከላከል ውጊያ እንዳልገጠማቸው የአይን ምስክሮች ገልፀዋል።
ኃሙስ ጠዋት የኩርድ ተዋጊዎች በሰሜን-ምስራቅ አቅጣጫ፣ ከባሹር ከተማ ውጪ በ50 ኪ.ሜ ርቀት ላይ እና ከደቡብ ቱርክ ድንበር 50 ኪ.ሜ ቱርኮች በሚቆጣጠሩት የአይርቢል ከተማ የሚገኘውንና፣ ወታደሮች ያርፉበታል ተብሎ ከሚገመተው አውሮኘላን ማረፊያ አጠገብ ያሉትን አውራ-ጐዳና መንገድና ሌሎች መጋቢ መንገዶችን ዘግተዋቸዋል።
በቅርቡ በጣለው በረዶ መሬቱ ከተሸፈነው አውራጐዳና የአውሮኘላን ማረፊያውን መቆጣጠሪያ ግንብ ብርሃን በርቀት ማየት ይቻላል፣ መሬት ላይ በማረፍ ላይ ያሉ ሶስት ሄሊኮኘተሮች ማየት የተቻለ ሲሆን በአብዛኛው ሁሉንም መብራታቸውን አጥፍተው ነበር የሚበሩት።
ወደፊት የአውሮኘላን ማረፊያ ጣቢያው የሚመጡት ነገሮች በ173ኛ ብርጌድ ተዋጊዎች /ወታደራዊ/ አቅርቦትና የሰው ሃይል ድጋፍን እንደሚጨምር የመከላከያ ባለስልጣናት ገልፀዋል።
የአየር ማረፊያው 2042 ሜትር ርዝመት ማኮብኮቢያ ያለው ሲሆን ይህም ሲ-17 እና ሌሎች የዩ.ኤስ ወታደራዊ ማጓጓዣ አውሮኘላኖች ለማሳረፍ ብቃት አለው።
በደቡባዊ አውሮፖ ምድብ ጦር የአሜሪካ ጦር ቃል አቀባይ ሌተናል ኮሎኔል ቶማስ ኮሊንስ ኢራቅ የተሰማራው የአየር ወለድ ወታደሮች ከጣሊያን በቀጥታ በረራ ስለመግባታቸው ወይም በሌላ አቅጣጫ ስለመምጣታቸው ተጠይቀው መልስ ለመስጠት ፈቃደኛ አልሆኑም።
ይህ ጉዳይ ጠንካራ ፀረ-ጦርነት እንቅስቃሴ ባለበት ጣልያን ውስጥ ወዲያውኑ ውዝግብ አስነስቷል።
በዚህ ወር የአገሪቱ ፖርላማ በአሜሪካ የሚመራው የተባበሩት ሃይሎች ጦር የጣሊያን የአየር ክልልና ወታደራዊ ሰፈር መጠቀም እንደሚችል ድምጽ ሰጥቶ ቢስማማበትም --ጦሩ ከጣሊያን ተነስቶ በቀጥታ ኢራቅን ለማጥቃት ግን ስምምነቱ አይፈቅድለትም።
የፔንታጐን ባለስልጣናት እንዳሉት የአሜሪካ ጦር ለሳምንታት ያህል በሰሜን ኢራቅ ሌላ ፀረ-ሳዳም ጦር ግንባር እንደሚከፍት አስታውቋል።
ኩዌትን አቋርጦ ከገባ በኋላ አብዛኛው በኢራቅ የተሰማራው የተባበሩት ሃይሎች የምድር ጦር ከደቡብ ወደ ባግዳድ እየገሰገሰ ይገኛል።
4ኛው ብርጌድ እግረኛ ክፍል በሰሜን በኩል በመግባት ሰሜናዊ ኢራቅን እንደሚቆጣጠር የፔንታጐን ባለስልጣናት ተስፋ ቢያደርጉም፣ ቱርክ ግን እስከ 62000 የአሜሪካ ወታደሮች በአገሯ ምድር እንዲሰፍሩ መፍቀዷን በአማራጭነት በማስቀመጧ ዕቅዱን አስተጓጉላለች።
የ173ኛን ብረጌድ ጦር ማሰለፍ ጦሩ በአነስተኛ ቁጥር፣ በቀላል ሃይል መለወጡን ያሳያል።
ወታደራዊ ባለስልጣናት እንዳሉት በሰሜን ኢራቅ ያሉ የሙሱሉና ኪርኩክ ከተሞች አቅራቢያ የሚገኙ የነዳጅ ማውጫ ጉድጓዶች --እና ራሳቸው ከተሞቹንም ባሁኑ ጊዜ ተቆጣጥረዋቸው ቢሆን ኖሮ ይወዳሉ።
የሚያጋጥማቸው መከላከል እንኳን ባይኖርም፣ የ173ኛ ክፍል ወታደሮችን በአውሮኘላን አምጥቶ ከማመላለስ ይልቅ በፖራሹት እንዲወርዱ ማድረግን መወሰኑ ሲገለፅ፣ ይህም በፖራሹት በአንዴ የሚወርዱ ከፍተኛ ቁጥር ያላቸው ወታደሮች በቀላሉ ራሳቸውን ከጥቃት መከላከል እንደሚያስችላቸው ከ173ኛ ብርጌድ ክፍል ወታደሮች ጋር አብሮ የተጓዘ አሜሪካዊ የዜና ዘጋቢ ባለስልጣናትን ጠቅሶ ዘግቧል።
«ኪርኩክ በጣም ጠቀሜታ ያላት ከተማ ናት።
ኢራቆች ይፈልጓታል፣ ኩርዶች ይፈልጓታል፣ ቱርኮች ይፈልጓታል፣ እንዲሁም የተለያዩ ጐሳዎችም ይፈልጓታል» ሲሉ ሻለቃ ማይክ ሄስቲንግስ ተናግረዋል።
«ይህ የሚያሳየው በሃላፊነት የሚረከብ እስኪገኝ ድረስ እኛ ከተማዋን መያዝ እንዳለብን ይሰማናል።»
ከሞሱልና ከኪርኩክ ሌላ በሰሜን ኢራቅ ኢላማ የሆነችው የሳዳም ሁሴን የትውልድ ከተማና ለብዙዎቹ የእርሱ የቅርብ ሰዎች የጐሳ ማዕከል የሆነችው ቲክሪት ናት።
ብዙዎቹ የአድናን የሪፐብሊካን ዘብ ክፍል ከጦርነቱ መጀመር ከጥቂት ቀናት በፊት ከሞሱል ወደ ቲክሪት ተዛውረዋል።
የ173ኛ ጦር ክፍል ተጨማሪ ተልዕኮ፣ በሁለት በከፊል ራስ-ገዝ የሆኑ የኩርድ አንጃዎች ብቻ ሳይሆን በርካታ ሌሎች የተነጣይ ጓዶችና ከአልቃይዳ ጋር ግንኙነት አለው ከሚባለው አንሳር አል-ኢዝላም በአካባቢው ስለሚንቀሳቀሱ፣ ህግንና ስርዓትን ማስፈን ይሆናል።
ከሰሜን ኢራቅ ሰዎች ወደ ሰሜን ቱርከ አካባቢ ተሰደው እንዳይገቡ ለመከላከል ሲባል ቱርክ ተጨማሪ ወታደሮች ወደ ሰሜን ኢራቅ ልትልክ እንደምትችል ስትገልፅ፣ የአሜሪካ ባለሥልጣናት ደግሞ ቱርክ ብዛት ያላቸው ተጨማሪ ወታደሮች ወደ ሰሜን ኢራቅ እንዳትልክ መክረዋል።
የሩሲያው ፕሬዚዳንታዊ ርህራሔ ኮሚሽን ኤድመንድ ፖፕ የተባለውን የተፈረደበትን የአሜሪካ ሰላይ እንዲፈቱ ፕሬዚዳንት ቭላድሚር ፑቲንን እያማከረ ነው።
አንድ የፑቲን ከፍተኛ አማካሪ ፖፕ እስከ ገና በዓል ተፈትቶ ወደ ቤቱ ሊሔድ እንደሚችል አስታወቁ።
ይሁን እንጂ በሩሲያ ህግ መሠረት ፑቲን ከታህሳስ በፊት ምህረት ሊያደርጉ አይችሉም።
ፖፕ ረቡዕ ዕለት በሞስኮ ባቀረበበት የስለላ ክስ የ20 ዓመት እስራት ተፈርዶበታል።
ቀለል ባለ የአጥንት ነቀርሳ በሽታ ስለሚሰቃይ ወደ ዩኤስ በመሔድ የሕክምና እርዳታ እንዲያገኝ ፑቲንን ጠይቋል።
የመሪዎቹ ጉባኤ በአያሌ የምዕራባዊው የባህር ዳርቻ /ዌስት ባንክ/ እና ጋዛ ሰርጥ ከተከሰቱት ግጭቶች ጋር ተገጣጥሟል።
በመቶዎች የሚቆጠሩ ድንጋይ-ወርዋሪ ፍልስጤማውያን በእስራኤል ቁጥጥር ስር ባለችው የሔብሮን ከተማን በመውረር፣ ባለፈው ወር ተቀስቅሶ በነበረው ብጥብጥ ሳቢያ የተደነገገውን የሰዓት-ዕላፊ ዕገዳ ጥሰዋል።
የእስራኤል ወታደሮች የእውነት ጥይትና በኘላስቲክ የተሸፈኑ የብረት ጥይቶችን በመተኮስ ቢያንስ ሰባት ሰዎችን አቁስለዋል ሲል ምስክሮች ገልፀዋል።
በሺህ የሚቆጠሩ ሰላማዊ ሰልፍ ያደረጉ ፍልስጤማውያን በአካባቢው በመሔድ ከእስራኤል ጋር የተከናወነውን የድጋሚ ውል ስምምነት ተቃወሙ።
«ዮኤስ ኤስ ኮል» ን እንደገና በእግሩ አቁሞ ስራ ለማስጀመር 240 ሚሊዬን ዶላር እንደሚያስወጣ የባህር ሀይሉ አሁን አስታውቋል።
ሀላፊዎች በመጀመሪያ እንደገመቱት በመርከቡ መካከለኛ ክፍል የተፈጠረውን ቀዳዳ ለማደስ 150 ሚለዬን ዶላር እንደሚያወጣ ገምትው ነበር።
ነገር ግን አንድ የባህር ሀይል ሀላፊ እንዳለው ያ ግን የመን ውስጥ በአጥፍቶ ጠፊዎች ጥቃት የተበላሸውን ትጥቅና መሳሪያ ለመተካት የሚያስችለውን ወጪ አያካትትም።
መርከቧ ሚሲሲፒ በአስር ቀን ውስጥ እንደምትደርስ የጊዜ ሰሌዳዋ ያሳያል።
በመካከለኛው ምስራቅ አገሮች ውስጥ የሚገኙ አስር ሺህ ሰዎች የሚደረገውን ወታደራዊ ጥቃት በመቃወምና በዮናይትድስቴትስ እና በአጋሮች ላይ ሙስሊሞች ጅሀድ የቅዱስ ጦርነት እንዲያውጁ ጥሪ በማቅረብ አደባባይ ወጥተዋል።
ሊባኖስና የፍልስጤም ባለስልጣን የአሜሪካ-መርን ጥቃት አጥብቀው ሲያወግዙ፣ በግብፅ መንግስት በየቀኑ እየታተመ የሚወጣው አል-አህራም ደግሞ «እስራኤልን ብቻ የሚጠቅም የአሜሪካ የቅኝ ግዛት ዘመን ጅማሬ» በማለት በማስጠንቀቅ አስምሮበታል።
የኢራቁን መሪ ለመጣል አላማ አድርጐ የተነሳውን ድርጊት የሚቃወሙ /ሠልፎች/ በሊቢያ፣ ግብፅ እና ሊባኖስ ከተሞች ላይ በሙሉ እንዲሁም በአማን፣ ደማስቆ እና በጋዛ ሰርጥ ተካሄደ።
ነገር ግን በፋርስ የባህር ሰላጤ አካባቢ በሚገኙት አገሮች ግን ስለነበሩ ተቃውሞዎች የሚዳሰስ ምንም የዜና ሪፓርት አልነበረም፤ብዙዎቹ የአሜሪካ ወታደሮችን በእንግድነት ተቀብለው ያሠፈሩአቸው ናቸውና።
በሌላ በኩል ግን ሁኔታው ሳውዲአረቢያን በከፍተኛ ደረጃ እንዳሳሰባትና በዩኤስ የወታደራዊ እንቅስቃሴ ጅማሮ ያላትን ቅሬታ ገልፃለች።
የውጭ ጉዳይ ሚኒስትሩ ልዑል ሳኡድ አል ፌይሳል «የወታደራዊ እርምጃው በአስቸካይ ቆሞ ወደ ሰላም ጥረቱ እንደሚመለሱ የግዛታቸው ተስፋ እንደሆነ» መግለፃቸውን የመንግስት የሆነው የኤስ ፒ ዜና ወኪል አትቷል።
ሪያድ በኢራቅ ስለተጀመረው ጥቃት አስመልክቶ ከሰጠችው ቀዳሚው ምላሽዋ በተጨማሪ የኢራቅ «አንድነት፣ የውስጥ ደህንነት እንዲሁም የግዛት አንድነቷ» መጠበቅ አለበት በማለት ወታደራዊ ወረራን የማትቀበለው መሆኗን ጥሪ አቅርበዋል።
የሊባኖሱ መሪ የሆኑት ኢሜሊ ላሁድ ግን በግልፅ የዋሺንግተንን «ወረራ» አጥብቀው በማውገዝና ይህም ድርጊት ከተወራሪው መንግስት ድንበር በማለፍ መዘዝ ሊያስከትል እንደሚችል አስጠንቅቀዋል።
«የተባበሩት መንግስታትን ቸልተኝነት እናስጠነቅቅለን ... እናም ዛሬ ይህንን ወረራ የምናየው አለምን መጨሪሻው ወደማይታይበት መሽዋለኪያ ዋሻ ውስጥ እንደማስገባት ነው» በማለት መግለጫ ሰጥተዋል።
«በዚህም ምክንያት የሰላም ሀይሎች እና በመብትና ፍትህ የሚያምኑ ሁሉ ይህንን አደገኛ እና በኢራቅ ላይ የተሰነዘረውን ከባድ የሰዉና የቁሳቁስ ጥፋት ለያስከትል የሚችለውን የጦርነት ደመና፣ አስፈላጊውን ፈጣን እርምጃ በመውሰድ ሊያቆሙት ይገባል ብለን እናምናለን።
በተጨማሪ የፍልስጤም ባለስልጣን ሐሙስ በማለዳ ጠዋት በኢራቅ ላይ የተወረወረውን ሚሳኤል በማውገዝና እስራኤልም ይህንን ጠብ ተገቢ ላልሆነ አላማ እንዳትጠቀምበት አስጠንቅቋል።
«እኛ ፍልስጤማውያን ጦርነቱን እንቃወማለን እናም በመካከለኛው ምስራቅ ውስጥ የሊካሄደውን ጦርነት ሙሉ በሙሉ እናወግዛለን።»
«ለዚህ ችግር በአለም-አቀፍ ማህበሩ በኩል በዲኘሎማሲያዊ ግንኙነት አማካይነት መፍትሄ መገኘት አለበት» ሲሉ የአገር ውስጥ ባለስልጣን ሚኒስትር ሳኤብ ኢራካት ገለፁ።
«ይህንን በኢራቅ ላይ የታወጀ ጦርነት እስራኤል በጋዛ ሰርጥ ባሉ ፍልስጤሞች ላይ የበለጠ ጥቃት ለመሰንዘር እና የፍልስጤምን አስተዳደርም ሆነ የሰላሙን ሂደት ለማደፍረስ እንዳትጠቀምበት እናስጠነቅቃለን።»
እስላማዊ ጂሀድ የተባለው አክራሪ የፍልስጤማውያን ንቅናቄ «ከኢራቅ ጋር የሚደረገዉ ጦርነት በአካባቢው ካሉት አገሮች ጋር ሁሉ የሚደረግ ጦርነት ነው» ሲል ሀማስ ደግሞ በጦርነቱ በሚሳተፉት አካላት ላይ አስፈሪ ማስጠንቀቂያውን ሰንዝሯል።
«በወራዳዎቹ አሜሪካኖች የተካሄደው ወረራ እና በኢራቅ ላይ የተሰነዘረው ጦርነት የሚያመለክተው በሁሉም አረቦችና በዓለም ላይ ባሉት ሙስሊሞች ላይ የተቃጣ ጦርነት መሆኑን ነው» ሲል የሀማስ የበላይ ሀላፊ የሆኑት አብዱል አዚዝ አል ራንቲሲ ተናግረዋል።
«ጦርነቱ የሚያሳየው የሁሉንም ዓረብ መንግስታት ጉልበት መላሸቅ ነው»
«ኢራቅን ከአሜሪካ ጦርነት ለመመከትና ለመከላከል ለሁሉም የዓረብ መንግስታት ጥሪያችንን እናቀርባለን» ብሏል።
«አሜሪካ ይህንን ጦርነት የምታሸንፍ አይመስለኝም ምክንያቱም የእኛ ጂሀድ /ቅዱስ ጦርነት/ እና መከታችን አሜሪካኖችንና እንግሊዞችን የማይረሱት ትምህርት ይሰጣቸዋልና» ብሏል።
«የሶሪያ መንግስት ራዲዮ አሜሪካንና አጋሮቿን እጃቸውን በኢራቅ የነዳጅ ዘይትና ሃብት ላይ እንዲሁም በአለም ላይ አገዛዛቸውን በሀይል ለማስፈን ፈልገዋል» በማለት ከሰዋቸዋል።
በግብፅ መዲና በብዙ ሺህ የሚቆጠሩ ሰላማዊ ሰልፈኞች በአሜሪካና በእንግሊዝ ኤምባሲዎች አካባቢ አደባባይ የወጡ ሲሆን 10 ሰላማዊ ሰልፈኞችና ቢያንስ አራት ፖሊሶች ቆስለዋል።
በካይሮ ከሚገኘው የአሜሪካ ዩኒቨርስቲ ውስጥ የሚገኙትን በመቶዎች የሚቆጠሩ ተማሪዎችን ጨምሮ ለተሳተፉበትና በከተማው መሀል ለዩኒቨርሲቲውም ግቢ ሆነ ለአሜሪካ ኤምባሲ በቅርበት በሚገኘው የጣህሪር አደባባይ በተሰበሰበው ተቃዋሚ ላይ የረብሻ አስከባሪ ፖሊሶች ጣልቃ ገብተው ነበር።
በተጨማሪም ከ 1000 የሚበልጡ ሰዎች በካይሮ አል-አዛር የእስልምና ዩኒቨርሲቲ በመሰብሰብ የአሜሪካን ባንዲራ በማቃጠል፣ የአሜሪካ፣ የእንግሊዝ፣ የስፔንና የእስራኤል አምባሳደሮች እንዲባረሩ ጠይቀዋል።
ሌሎች ሰላማዊ ሰልፎችም በሰሜናዊ ግብፅ ከተሞች በኤሌክሳንድሪያ፣ ታንታ እና ኤል-ሼይክ ተካሂደዋል።
በአማን ሶስት ተቃዋሚዎች ወደ ሆስፒታል ለህክምና የተወሰዱ ሲሆን ይህም የሆነው 500 በሚደርሱ የዮርዳኖስ ጠበቆች ባቀናበሩት ዋናው ፍርድ ቤትን በመያዝ የተካሄደውን ተቃውሞ ተከትሎ ሰልፈኞቹ ወደ ኢራቅ ኤምባሲ በመሔድ አንድነታቸውን በመግለፅ ላይ እንዳሉ በአድማ በታኝ ፖሊሶች የኃይል ጥቃት ስለደረሰባቸው ነው።
በሊባኖስ ቤይሩት በሚገኘው የአረብ ዩኒቨርስቲ እና በቤይሩት የአሜሪካ ዩኒቨርሲቲ ቅጥር ግቢዎች ውስጥ በመቶዎች የሚቆጠሩ ተማሪዎች ተሰብስበው የአሜሪካ መሪ በሆኑት ጆርጅ ቡሽ እና የእንግሊዙ ጠቅላይ ሚኒስተር ቶኒ ብሌየር ላይ የሞት ግድያ እንዲካሄድባቸው ጥሪ አድርገዋል።
በደቡባዊ መዲናዋ ሲዶን ውስጥ ወደ 1500 የሚጠጉ የትምህርት ቤት ተማሪዎች ገዳዩ ቡሽ እና የኢራቅን መሸጥ በዝምታ ያለፉትን የአረብ መሪዎች አውግዘዋል።
በዩ.ኤስ የጦር መርከብ «ኮል» ላይ በአሸባሪዎች መጥፎ አደጋ ከደረሰ ወዲህ አሁን ሁለት ወራት ያህል መሆኑ ነው፤ ትናንት ማታ ምንጮች ለብሔራዊ ሬዲዮ ኩባንያ እንደገለጹት ጥቃቱን ካቀዱት ዋና ተጠርጣሪ የአሜሪካ ሙስሊም ነውጠኛ አሁን ዮርዳኖስ ውስጥ በማረፊያ ቤት እንዲቆይ መደረጉን ተናግረዋል።
ስሙም ጃኢድ ሂጃዚ ይባላል፤ የብሔራዊ ሬዲዮ ኩባንያ ዜና አገልግሎት ይህ ሰው ከአሸባሪው ኦሳማ ቢን ላደን ጋር በቀጥታ ከፍተኛ ግንኙነተ እንዳለው ደርሶበታል።
በዩ.ኤስ ወታደራዊ አውሮፕላኖች ላይ በፔርሻ ባሕረ ሰላጤና በመካከለኛው ምሥራቅ አደጋ ለማድረስ ተጨማሪ ዕቅድ መደረጉን ለዩ.ኤስ መርማሪዎች መግለጹን ዘግቧል።
በዮኤስ አሜሪካ ደጋፊነት ተዘጋጅቶ የኢራቅ ተቃዋሚ ድርጅት መሪዎችን ያገናኘና የድህረ-ጦርነት መንግስት በምን መልክ መቋቋም እንዳለበት የሚያነጋግር መድረክ ትላንትና ማክሰኞ ዕለት የተከፈተው አሜሪካ ኢራቅን ላታስተዳድር ቃል በመግባት ሲሆን ከ 10 ቀናት በኋላ እንደገና ለመገናኘት በመስማማት ተጠናቋል።
የመፅሐፍ ቅዱሱ ነቢዩ አብርሃም በተወለደባት ስፍራ በመገናኘት ከኢራቅ የተለያዩ ወገኖች የተወከለ መሪዎች በመጪው መንግስት የሀይማኖት ሚና ላይና አገሪቱን መልሶ በማቋቋም ረገድ ላይ ተወያዩ።
ነገር ግን አንዳንድ የሺያት ሙስሊም ቡድኖች ስብሰባውን ላለመሳተፍ አድማ ሲያደርጉ በሺህ የሚቆጠሩ ደግሞ በአካባቢው ተቃውሞአቸውን ገልፀዋል።
ከስብሰባው በኋላ የተሰራጨው ባለ 13 ነጥብ መግለጫ ያሰመረበት በሕግ የበላይነትና እኩልነት የተመሠረተች ዲሞክራሲያዊ ኢራቅን ዕውን ለማድረግ በዚያ አቅጣጫ የመረባረብ አስፈላጊነትን አስምሮበታል።
በተጨማሪም የሳዳምን ባዝ ፖርቲ ለማፍረስ ጥሪ አቀረበ ነገር ግን ቤተክርስቲያንን ከመንግስት ጋር ስለመለየት ያነሳው ጥያቄ መልስ ሳይሰጥበት ታልፏል።
በኢራቅ የአሜሪካ-መር ጊዜያዊ አስተዳደርን የሚመሩት ጡረተኛው ሌተናል ጀነራል ጄይ ጋርነር፣ በወርቅ ቅቡ ድንኳን ውስጥ የ4000 አመት ዕድሜ ባለውና በኡር የሚገኘው የጥንታዊ ሱመሪያኖች የቤተመቅደስ መድረክ ተገኝተው ኮንፈረንሱን በንግግር ከፍተዋል።
ማክሰኞ ዕለት 65 ዓመታቸውን ያከበሩት ጋርነር የአሜሪካንና የኢራቅን ባንዲራ የሚያሳይ አርማ በሰማያዊ ሸሚዛቸው ላይ ሰክተው ንግግራቸውን ሲጀምሩ፣ «ስልጣኔ ከጀመረበት ስፍራ ብቻ ሳይሆን ነፃና ዲሞክራሲያዊ ኢራቅ በጀምረበት በዛሬዋ ዕለት ተገኝቶ የልደቱን አከባበር መጀመር የተሻለ ስፍራ የሰው ልጅ ከየት ያገኛል?» ነበር ያሉት።
የዋይት ሀውስ መልዕክተኛ ዛልማይ ካሊልዛድ ለተወካዮች ባደረጉት ንግግር «ዮናይትድ ስቴትስ ኢራቅን የማስተዳደር ምንም አይነት፣ በፍፁም ምንም አይነት ፍላጐት የላትም» ብለዋል።
በኢራቅ ባህልና ወግ መሠረት የራሳችሁ የሆነ የዲሞክራሲ ሥርዓት እንድትመሠርቱ እንፈልጋለን» አሉ ካሊልዛድ።
«ይህን አጋጣሚ እርስ በርሳችሁ እንድትተባበሩ አጥብቄ አስገነዝባችኋለሁ።»
ተሳታፊዎቹ ከአገር ውስጥ ሱኒዎችና ሺአይቶች ሲሆኑ በውጪ አገር ስደት የቆዩ ሌሎችንም የካትታል።
የዮኤስ ባለስልጣኖች ቡድኖቹን ጋበዙ እነርሱም የራሳቸውን ተወካዮች መረጡ።
በርከት ያሉ ኢራቃውያን ጋርነርን የጊዜያዊ አስተዳደሩን የበላይ ሀላፊ አድርጐ የመሾሙን የአሜሪካ ዕቅድ በመቃወም የስብሰባው ተካፋይ ከመሆን ተቆጥበዋል።
ብዙ ሕዝብን ያካተተው የሀይማኖት ቡድን ነገር ግን በሳዳም ሁሴን አስተዳደር ወቅት የተጨቆኑት በሺህ የሚቆጠሩ ሺሀይቶች በናሳርያ ከተማ ባደረጉት ሰላማዊ ሰልፍ ላይ «አይሆንም ለአሜሪካ አይሆንም ለሳዳም» በማለት ሲያዜሙ ነበር።
«ኢራቅ የሚያስፈልጋት የኢራቅ ጊዜያዊ አስተዳደር ነው»
«ከዚህ ውጪ የትኛውም አይነት ነገር የኢራቅን ህዝብ መብቶች መርገጥ እና ወደ ቅኝ አገዛዝ ሥርዓት መመለስ ነው።» ሲሉ የብዙሀኑ ኢራቃዊ ሺአይት ቡድን እና የእስላማዊ አብዮት ከፍተኛ ምክር ቤት መሪ አብዱል አዚዝ ሀኪም አስታውቀዋል።
ሒደቱን ከዚህ የበለጡ ኢራቃውያን ተካፋይ እንደሚሆኑ ተስፋ እንዳላቸውና ይህ በኢራቅ ውስጥ በተመሳሳይ አይነት ከሚካሄዱ ብዙ ስብሰባዎች ውስጥ ገና የመጀመሪያው እንደሆነ የዮኤስ ባለስልጣናት አስምረውበታል።
ስብሰባው የተጠናቀቀው ተወካዮች ከ10 ቀናት በኋላ እንደገና ለመገናኘት እጃቸውን አውጥተው ድምፅ በመስጠት ነበር።
ስማቸው እንዲጠቀስ ያልፈለጉ አንድ ከፍተኛ የዮኤስ ባለስልጣን እንዳሉት ጊዜያዊ አስተዳደሩን ለመምረጥ አንድ ብሔራዊ ኮንፈረንስ ምናልባትም በሳምንት ጊዜ ውስጥ ለማካሄድ ታቅዷል።
ጊዜያዊው አስተዳደር ለኢራቅ ባለስልጣናት ስልጣኑን ከሶስት እስከ ስድስት ወር ባለው ጊዜ ውስጥ ማስረከብ ሊጀምር ይችላል። ነገር ግን መንግስት ለመመስረት ረጅም ጊዜ ይወስዳል አሉ።
«የመገንባት ሒደቱን መጀመር ያለበት ከታች ወደ ላይ መሆን ይገባዋል ይህም አመራሩ ራሱን ለመመስረት ያስችለዋል፣ ከዚያም የምርጫው ሒደት እያለ ይቀጥላል።»
«ሙሉ የምርጫው ሒደት ረዘም ያለ ጊዜ ይወስድ ይሆናል»
የጋርነር የመልሶ ማቋቋምና ሰብአዊ እርዳታ ቢሮ ሰብአዊ እርዳታንና ለአመታት በነበረው ጠርነት እና በተባበሩት መንግስታት ማዕቀብ ሳቢያ የወደሙ ተቋሞችን መልሶ ለመገንባት የሚያስተባብር ሲሆን ቀስ በቀስ ለኢራቃውያን ስልጣንን በማስረከብ በዲሞክራሲያዊ ሥርዓት የተመረጠ መንግስትን ዕውን ማድረግ ነው።
ከሳዳም መወገድ በኋላ የማክሰኞው ስብሰባ ወደ ዚያ ግብ ለሚወስደው ጐዳና የመጀመሪያ እርምጃ ነው።
በተያያዘ ሪፖርት ሼህ አያድ ጀማል አል ዲን የተባሉትና በናስሪያ ከተማ የሺአት ሃይማኖታዊ መሪ ለተወካዮቹ ሃይማኖታዊ ያልሆነና መንግስት እንዲመሰርቱ አጥብቀው አሳስበዋል።
ነገር ግን ሁሴን ሙሳዊ የተባለ የትምህርት ቤት አስተማሪ እንዲህ ሲል ተቃውሟል- «ሀይማኖትን ከመንግስት ሊለያዩ የሚፈልጉ ሁሉ እየቃዡ ነው።»
ሀቴም ሙክሊስ የተባለ የቀድሞ ስደተኛ ደግሞ «አገራችሁ ለእናንተ የምትሰራላችሁ ሳይሆን እናንተ ለአገራችሁ የምትሰሩትን ነገር ጠይቁ» የሚለውን የፕሬዚዳንት ጆን ኤፍ ኬኔዲን አባባል በመጥቀስ ኢራቃውያን ህገ መንግስት እንዲያወጡ፣ የህግ ሥርዓትን እንዲመሰርቱና ወታደሩ ምን አይነት ሚና መጫወት እንዳለበት እንዲያሰላስሉ ጥሪ አቅርቧል።
የኅብረቱ ተወካዮች በኢራቅ የተከሰተውን የደህንነት፣ የውሃና ኤሌክትሪክ ችግሮችን መፍታት እንዲችሉ የተዘረፉና የወደሙ ሆስፒታሎችን መልሶ ማቋቋም የሚቻልበት መንገድ ላይ እንዲመክሩ ጥሪውን አቅርቧል።
«ሰዎች የግል ንብረታቸውን እስከመሸጥ ድረስ እንዲደርሱ በማድረግ ሳዳም አገሯን አሳንሰዋታል» ሲሉ ሙክለስ ገልጿል።
«አሁን አገራችን የምንረከብበት ጊዜ ነው።»
በዩናይትድ ስቴትስ እና በአንዳንድ የኢራቅ ወገኖች መካከል ውጥረት ነግሷል።
የኩርድ ወገኖች በድንበር በኩል የሚገኘውን የራስ-ገዝ አካባቢ ሰፍቶ በነዳጅ ዘይት ሀብታም የሆነችው ከርኩክና በኩርዶች በኩል ያለችውን ሙሶል ከተማ መጨመር አለበት በሚል ጥቃቄ ምክንያት ለመደራደር ፈቃደኛ አልሆኑም።
ያ ደግሞ ለዩናይትድ ስቴትስ ችግርን ይፈጥራል ምክንያቱም የኩርዶች ኪርኩክን መቆጣጠር ለቱርኮች አስጊ ነው - የመገንጠል ፍላጐትን ከማምጣቱም ባሻገር በቱርክ የኩርድ ተገንጣይ ሀይሎችን ያበረታታል።
የኢራቅ ተቃዋሚ ኃይሎች ፍራቻ ዩናይትድ ስቴትስ ሎንደን ያደረገውና በአህመድ ቻላቢ የሚመራው የኢራቅ ብሔራዊ ኮንግሬስን በአዲሱ የኢራቅ አስተዳደር ስም እንዳይሾምባቸው ነው።
ቻላቢ በዩኤስ ጦር አውሮኘላን ወደ ደቡብ ኢራቅ የተወሰደ የመጀመሪያው ኢራቃዊ የጦር ቁስለኛ ሲሆን እርሱና ሌሎች የቡድኑ ከፍተኛ ባለስልጣናት በቅርብ ጊዜ በባግዳድ ውስጥ ለመገናኘት አቅደዋል።
ቻላቢ ወደዚህ እንዲመጣ የተደረገው ለኅብረቱ ጦር ስለሰጠ ነው ሲሉ የዩኤስ ባለስልጣናት ገልፀዋል።
በማክሰኞው ስብሰባ ላይ ቻላቢም ሆነ በርካታ የፀረ-ሳዳም ቡድን መሪዎች አልተገኙም ነገር ግን ተወካዮቻቸውን ልከዋል።
በተቃውሞው ላይ የተሳተፉ ኢራቃውያን ኮንፈረንሱ የእኛን ፍላጐት አይወክልም ሲሉ ተናግረዋል።
ተቃዋሚዎቹ በእንግሊዘኛና በአረብኛ በተፃፉ መፈክሮች የሚወክለን «ሀውዛ» የተባለው በናጃፍ የሚገኘው የሺያት ሀይማኖታዊ ቡድን እንደሆነ ገልፀዋል።
በስብሰባው ላይ ከነበሩት አንዳንዶቹ እንኳን ጋርነር የጊዜያዊ አስተዳደሩን እንዲመራ የማይፈልጉ መሆናቸውን ተናግረዋል።
«አሜሪካኖች የፈለጉትን ቢሉም ቅሉ እኛ ግን ሲቪል አስተዳደር መመስረቱን እንገፋበታለን።»
«በጋርነር የሚመራ አስተዳደር ተቀባይነት የለውም» ሲል ሞዋፋክ አል-ሩቤይ የተባለ አንድ የኢራቅ ዶክተር እና ተቃዋሚ ታጋይ አስታውቋል።
የአሜሪካ ባለስልጣናት የጋርነር አስተዳደር ምን መምሰል እንዳለበት በዝርዝር አስቀምጠውለታል በማለት ከኮነነ በኋላ ምሳሌም ሲሰጥ እያንዳንዱ ሚኒስቴር በወታደር ወይም ሲቪል አሜሪካዊ እንዲመራ የሚለው ይገኝበታል ብሏል።
እያንዳንዱ ሚኒስቴር ሁለት አሜሪካዊ ምክትሎችና ስምንት አማካሪዎች ሲኖሩት በተጨማሪም አራት ኢራቃውያን አማካሪዎች ከውስጥ እና አራት ስደተኛ ኢራቃውያንም እንዲኖሩት ይደረጋል።
የዚህን መግለጫ ያቀናበረው በኩዌት ከተማ የአሶሺዬትድ ፕሬስ ፀሀፊ የሆነው ፖትሪክ ማክዶዌል ነው።
በተባበሩት መንግሥታት የኢራቅ ባለሥልጣን አምባሳደርና በዩ.ኤስ በሚመራው ጦርነት ሽንፈትን ያመኑት የመጀመሪያው ሞሐመድ አል-ዱሪ ከዋና ፀሐፊ ኮፊ አናን ጋር በግል ተገናኘተዋል፤ ነገር ግን ኒው ዮርክን ለቀው ለመውጣት አቅደዋል ስለሚባለው ወሬ ለመናገር ፈቃደኛ አልሆኑም።
«አዝናለሁ» አሉ።
«መልስ የለኝም።»
«ምንም አስተያየት የለኝም።»
ከዋና ፀሐፊው ጋር ስላደረጉት ውይይት፣ ስለእሳቸው የወደፊት ዕጣ ፈንታና ስለጦርነቱ አስተያየት እንዲሰጧቸው በኒውዮርክ መኖሪያቸውና በተባበሩት መንግሥታት ዋና መሥሪያ ቤት ሐሙስ ዕለት ሲያሳድዷቸው ለነበሩት በርካታ ጋዜጠኞች ሲመልሱ «ይህ የመጨረሻ ቃሌ ነው» ብለዋል።
ኢራቅን ማን ሊገዛት ይገባል ተብለው ሲጠየቁ «ያ እኔን አይመለከትም» ብለዋል አል-ዱሪ።
አናንም እንዲሁ ሐሙስ ዕለት ከአል-ዱሪ ጋር የተገናኙበትን ጉዳይ አስመልክቶ አስተያየት ለመስጠት ፈቃደኛ አልነበሩም።
ባግዳድ ረቡዕ ዕለት ከተያዘች በኋላ አል-ዱሪ ተሸንፈናል በማለት ገልጸው አሁን የኢራቅ ሕዝብ በሰላም ለመኖር ይችላል በማለት ያላቸውን ምኞት ገልጸዋል።
ከባግዳድ ጋር ምንም ግንኙት እንዳልነበራቸው ተናግረዋል።
አል-ዱሪ ከአናን ጋር ከመገናኘታቸውም በላይ ከረፋዱ ላይና ከሰዓት በኋላ ከአምባሳደሮችና ከዲኘሎማቶች ጋር በመልእክተኞች መዝናኛ ክፍል በርካታ ሰዓትን አሳልፈዋል።
«መልካም ዕድል እመኝላችኋለሁ፤ ግን ከዋና ፀሐፊው ጋር ምን እንደተነጋገሩና በቀጣይነት ያሰቡት እርምጃ ምን እንደሆነ አላውቅም» በማለት ራሳቸው ከአናን ጋር ከመወያየታቸው በፊት ከአል-ዱሪ ጋር የተነጋገሩት የአረብ ሊግ ዋና ፀሐፊ አምርሙሳ ገልጸዋል።
ረቡዕ ዕለት ማታ ከአሶሽየትድ ጋዜጣ ለቀረበላቸው ቃለ መጠይቅ አል-ዱሪ ሲመልሱ በተባበሩት መንግሥታት ውስጥ ሥራቸውን እንደሚቀጥሉና የመክዳትም ሐሳብ እንደሌላቸው ተናግረዋል።
«ማንን ነው የሚከዱት?» ሲል ጠየቃቸው።
«መንግሥት አስቀድሞ የከዳ ይመስለኛል።
ከእንግዲህ የሚከዱት የኢራቅ መንግሥት የለም።»
አናን ከአል-ዱሪ ጋር ከመነጋገራቸው በፊት ሰኞ ዕለት ከመልእክተኛው ጋር ሲነጋገሩ «ጥገኝነት እንዲሰጣቸውም ሆነ ጥበቃ እንዲደረግላቸው አልጠየቁም ----በሥልጣናቸው እንዲቆዩም እንድረዳቸው አልጠየቁኝም» ብለዋል።
«በወቅቱ ያለውን የነገሮች ሂደት መሠረት በማድረግ ስለተፈጸመው ነገር ተገጋግረናል» ብለዋል አናን።
ዩ.ኤስና አጋሮቿ በኢራቅ ላይ የከፈቱትን ጦርነት የተባበሩት መንግሥታት ድጋፍ እንዲሰጣቸው በሚጥሩበት ወቅት አምባሳደሩ ለአገራቸው ሽንጣቸውን ገትረው ለብዙ ወራት ይከራከሩ ነበር።
የተባበሩት መንግሥታት ዲኘሎማቶች በየግላቸው እሳቸው የተከበሩ የሥራ ባልደረባ እንደሆኑ አድርገው ይመለከቷቸዋል።
«ለራሳቸው አዲስ ሕይወት ለመፍጠር ያላቸውን ፍላጐት እደግፋለሁ» አሉ በተባበሩት መንግሥታት የእንግሊዝ አምባሳደር ጀረሚይ ግሪን ስቶክ።
አል-ዱሪ መጀመሪያ እ.ኤ.አ በ1999 ዓ.ም የተባበሩት መንግስታት ዲኘሎማት፣ በኋላም ከ2001 አንስቶ በኒውዮርክ በተባበሩት መንግስታት ዋና መሥሪያ ቤት አምባሳደር ከመሆናቸውመ በፊት በባግዳድ ዩኒቨርስቲ ዓለም አቀፍ ሕግን ከ 30 ዓመት በላይ አስተምረዋል።
አሶሺየትድ ፕሬስ ላቀረበላቸው ቃለ መጠይቅ ሲመልሱ ወደ መምህርነታቸው ቢመለሱ ደስ እንደሚላቸው ነገር ግን አሁን ለጊዜው ዩ ኤን ውስጥ ለመቆየት እንዳቀዱ ተናግረዋል።
«ነገሮች አንድ ቀን የተወሰነ መልክ ይይዛሉ» ብለዋል።
በአገሪቱ ሁኔታዎች ተረጋግተዋል፤ ... ያለኝ ጉጉት የኢራቅ ሕዝብ ለወደፊቱ ያለማዕቀብ፣ ያለጦርነት፣ ያለሥቃይ በሰላም ይኖራል የሚል ነው።
«መልእክቴ ይኽው ነው።»
የ168 ሰዎችን ሕይወት ያጠፋውን የ1995ቱን የኦክላዋማ ከተማ የቦምብ ፍንዳታ ዕቅድ ኢራቅ እረድታለች የሚል እምነት ያላቸው ጠበቆች አንድ የኒውዮርክ ፌደራል ፍ/ቤት ዳኛን አል-ዱሪን ስለጉዳዩ የምስክርነት ቃላቸውን እንዲሰጡ እንዲያስገድድና ከአገር ይሸሸሉ የሚል ሥጋት እንዳለው በመግለጽ መልእክተኛውን በጥርጣሬ እንዲያዙ እንዲያደርግ በየግላቸው ጠይቀዋል።
ነገር ግን አል-ድሪ በኢራቅ አምባሳደርነታቸው አሁንም ዲኘሎማሲያዊ ያለመከሰስ መብት እንዳላቸው የተባበሩት መንግስታት ቃል አቀባይ ፍሬድ ኢክሃርድ ገልጿል።
በተባበሩት መንግስታት ሕግ መሠረት ጠቅላላ ስብሰባው እንዲቀበለው ከተፈለገ የኢራቅ አዲሱ መንግሥት አገሪቷን እንዲወክሉ መጠየቅ አለበት።
«እሳቸው አሁንም በተባበሩት መንግስታት የኢራቅ አምባሳደር ናቸው» በማለት የኋይት ሐውስ ቃል አቀባይ አሪ ፍሌሸር ከዋሽንግተን ገልጿል።
«ከሕግ አንፃር የተባበሩት መንግስታት ውስጥ የሚሠራው በዚህ መልኩ ነው።»
ዋሽንግተን ውስጥ ኢራቅን በመቃወም 1.5 ቢሊዮን ዳላር ለፌደራሉ ችሎት ያስገቡት 14 ከሞት የተረፉና ጥቀት የተፈጸመባቸው ሰዎች ቤተሰበች ጠበቃ የሆነው ጁዲሻል ወች ሊቀመንበር ላሪ ክሌይማን ለአል-ዱሪ ሁለት ጊዜ፣ መጋቢት 26 እና 28 መጥሪያ እንደተሰጣቸው ነገር ግን ምንም መልስ እንዳልሰጧቸው ገልጿል።
የዩ.ኤስ አውራጃ ፍ/ቤት ዳኛ የሆኑት ጆን ኤስ.ማርቲን ወዲያውኑ ፍርድ አልሰጡም፤ ግን ጉዳዩን ለመስማት ለሚቀጥለው ሳምንት ቀጥረዋል።
በኤፕሪል 19 1995 በአልፍሬድ ፒ.ሙራህ ፌደራል ሕንፃ ላይ የደረሰው የቦምብ ፍንዳታ በወቅቱ በአሜሪካ ምድር የተፈጸመ አስደንጋጭ የአሸባሪዎች ጥቃት ነበር።
የቀረበው ክስ የኢራቀ ባለሥልጣኖች ለቆራጡ ቦምብ አፈንጂ ቲሞቲ ማክቬህና ለሴረኛው ቴሪ ኒኮልስ ገንዘብና ሥልጠና ሰጥተዋል የሚል ነበር።
ማክቬህ በ2001 የሞት ፍርድ ሲፈጸምበት ኒኮልስ ደግሞ የዕድሜ ይፍታህ እስራቱን ተያይዞታል።
ሞስኮ ውስጥ ዛሬ በእውነተኛው ሕይወት የፍርድ ቤት ድራማ ውስጥ አስደናቂ ታሪክ ሲዛባ ታይቶ ነበር።
የዩ.ኤስ ሰላይ ተብሎ የተጠረጠረው ኤድመንድ ፖፕ ጠበቃ እንደተናገረው ዋናው ምክር የሰጠውን የምስክርነት ቃል አዛብቶታል።
የፖፕ ጠበቃ እንዳለው ምስክሩ መረጃውን የሰጠው በሩሲያ የፀጥታ ክፍል ተጽዕኖ እንደሆነ ተናግሯል።
ፖፕ ከዚያ ጊዜ ጀምሮ ከ7 ወር በፊት ታስሮ ነበር፤ ከፍተኛ ፍጥነት ባለው በአዲሱ የሩሲያ ቶርፔዶ ላይ ምስጢራዊ መረጃ እያሰባሰበ ነበር ተብሎ የቀረበበትን ክስ አሜሪካዊው ነጋዴ ክዷል።
የዓለም ጋዜጠኛ ኔናድ ሴበክ ሞስኮ ውስጥ ፍ/ቤቱን እየተከታተለ ነው።
ኔናድ፣ ተመለሰና ልክ ከዚህ እንዴት እንደመጣን ንገረን?
ኢድዊን ፖፕ ማን ነው፣ በፍርድ ቤትስ ላይ ያለው ለምንድን ነው?
ደህና፣ ኢድዊን ፖፕ ጡረታ የወጣ የደኀንነት መኮንን ነው፤ እናም በሩሲያ ሕዝብና በእርግጥም በሩሲያ ፍርድ ቤት በእሱ ላይ የሚነሣው ጉዳይ ይኽው ነው።
እሱ እየተናገረ ያለው አሁን ንጹህ የንግድ ሰው መሆኑንና በመከላከያ ኢንዱስትሪ መስክ ከሩሲያ የንግድ ሰዎች ጋር  እየተነጋገረ መሆኑን ነበር።
ቢሆንም የሚነጋገረው ምስጢርነታቸው ያከተመላቸውን ወታደራዊ ዕቃዎችን በሚመለከቱ ጉዳዮች ብቻ እንደሆነና አሁን የምንነጋገርበት የዚህ የቶርፔዶ ጉዳይ ሲነሣ 10 ዓመት የሆነውን በውሃ ውስጥ መሄድ የሚያስችለውን አንቀሳቃሽ ኃይል እንደነበር ተናግሯል።
ሩሲያ ያቀረበችው ክስ የሚያመለክተው ፖፕ በእርግጥ እየተከታተለ ያለው እጅግ ዘመናዊ የሆነውን በከፍተኛ ፍጥነት የሚበረውን ቶርፔዶ ምስጢር ለማወቅ ነው የሚል ነበር።
መልካም፣ ዛሬ ጧት በችሎቱ ውስጥ ምን እንደተፈጸመና ዋና ምስክር እንደሆነ ስለሚናገርለት ከሞስኮ የልሁቃን ዩኒቨርስቲዎች በአንዱ ውስጥ ስለሚገኘው ስለዚህ ፕሮፌሰር ትነግረናለህ?
የዛሬው ታላቅ ዜና የፖፕ ጠበቃ ለጋዜጠኞች የበተነው ደብዳቤ ነበር፤ ጠበቃው እንደሚለው ደብዳቤውን የጻፈው እስካሁንም ድረስ ለቀረበው ክስ ዋና ምስክር ይሆናል ተብሎ በታሰበው ባውማን ቴክኒካል ኢንስቲትዮት ፕሮፌሰር በሆነው በአናቶሊ ባብኪን እንደሆነ ነበር።
እንደሚለው ወደ ልብ ድካም የሚያመራ ኃይለኛ የልብ ሕመም ስላለበት በዚህ ግፊት ነበር መረጃውን የሰጠው።
ፕሮፌሰር ባብኪን እንደተናገረው ከኢድዊን ጋር ፊት ለፊት ፈጽሞ እንዳልተገናኙና ወይም ምንም ዓይነት አሳሳቢ መረጃ እንዳልሰጠው ነበር፤ ስለሆነም መጀመሪያ የሰጠው የምስክርነት ቃል ከእውነት ጋር የተያያዘ ሆኖ እንዳይቆጠር የሚል ነበር በፕሮፌሰር ባብኪን የተፃፈው ደብዳቤ።
የሆነ ሆኖ ፍርድ ቤቱ ዛሬም እንደገና በተሰጠው ምስክርነት ላይ የቀረበውን ለውጥ እንደማይቀበል መወሰኑን የፖፕ ጠበቃ ነግሮናል።
ፍርድ ቤቱ ፕሮፌሰር ባብኪን ፍርድ ቤት ለመቅረብ የሚያስችለው ሰፊ ዕድል እንዳለው ተናግሯል።
በዚህ ጊዜ ግልጽ ያልሆነው ነገር ፕሮፌሰር ባብኪን በዚህ ዳብዳቤው ላይ የጻፈውን ቃል መልሶ እንዲናገር በግንባር እንዲቀርበ ይፈቀድለት ይሆን ወይ የሚለው ጥቃቄ ነው።
እንግዲያውማ ፕሮፌሰሩ አሁንም እንደታመመ ነው ብዬ እገምታለሁ።
ማለቴ ፍ/ቤት ለመቅረብ ይችላል? እንዲቀር የሚጠየቅ ስለመሆኑስ ምን ፍንጭ አለ?
አይደለም፣ በአሁኑ ሰዓት ፍርድ ቤት መቅረብ አይችልም።
ከልብ ድካሙ እያገገመ ነው፤ ግን የፍርድ ቤቱ ችሎት በእርግጥ የሚሰየመው ከፕሮፌሰር አፓርትማ እንደሆነ የፖፕ ጠበቃ ተናግሯል።
ፍርድ ቤቱ ይህን የሚቀበል መሆኑን አሁንም መጠበቅና ማየት አለብን።
እና ይህ ምስክር ምን ያህል ተፈላጊ ነው?
ማለቴ ይህን ሰው ምን ያህል የሚተማመኑበት ቢሆን ነው?
ሌላ ሰው የማያቀርበውን መረጃ እሱ ያቀርባል ማለት ነው?
እንግዲህ።
እስካሁን እንደሰማነው ከሆነ ይህ ሰው ወሳኝ የሆነ ምስክር፣ በጣም ጠቃሚ ምስክር እንደሆነ ተገምቷል፤ ግን በኋላ የቀድሞው ኬጂቢ ከነበረው ከፌደራል የደኀንነት ቢሮ ኤፍ.ኤስ.ቢ የመጀመሪያ ተቃውሞ መጥቷል፣ የፖፕን ክስ የሚያዩት እነሱ ናቸው።
ቃል አቀባያቸው ዛሬ እንደተናገረው የእነሱ መረጃ የተመሠረተው ባብኪን በሰጠው የምስክርነት ቃል ብቻ ሳይሆን ከዚያ የራቀ ነው ብሏል።
ኤፍ.ኤስ.ቢ በሌሎች ምስክሮችና ኤክስፐርቶች የቀረቡ መረጃዎችና እንዲሁም የጽሑፍ ሰነዶችና ቪዲዮዎች እንዳሉት ተናግሯል።
ይህ አሠራር በእርግጥ እንደምናውቀው ከአሜሪካ የፍርድ ቤት አሠራር ዘዴ የተለየ ነው፤ ከሁሉ በፊት የፍርድ አሰጣጥ ሂደት በምስጢር የሚከናወን ነው።
የኢድመንድ ፖፕ የተከሳሽ ጠበቃ ስለ ፍርድ ቤቱ ባሕርይ ምን ይላል?
ደህና።
በዋናው ዳኛ ደስተኛ አይደለም።
ፖፕ የሚዳኘው በሕዝብ በተመረጡ 11 ሰዎች በተሰየመ ችሎት አይደለም።
ጉዳዩ የታየው በዳኛ ኒና ባርኮቫ ሰብሳቢነት በሚመራ የዳኞች ቡድን ነበር፤ እናም ከተከላካይ ጠበቃ ከፖቬል አስታክሆቭ የሰማነው ጉዳዩ በሚታይበት ወቅት ካቀረባቸው ከአርባ በላይ ከሚሆኑት ተቃውሞዎችና አስተያየቶች ሰብሳቢዋ ዳኛ ሁሉንም አንድ ባንድ ውድቅ ማድረጓን ነበር።
ጠቅላላ ጉዳዩን በምታይበት ወቅት የተከተለችው መንገድና እንዲሁም ኢድመንድ ፖፕ የጠየቃትን ተገቢውን ሜዲካላዊ ትኩረት በመንፈጓ አላስደሰተውም።
ያ ሁሉ የሚደረገው ኢድመንድ ፖፕ እንዲፈረድበት ለማድረግ ነበር።
እስራት ይፈረድበት ይሆን?
መቸም።
ከዚህ ያነጋገርኳቸው አብዛኛዎቹ ሰዎች ጉዳዩ ይህ እንደማይሆን ያምናሉ፤ ጉዳዩ ፍ/ቤት እስከቀረበ ድረስ እስራት ይፈረድበት ይሆናል፤ ግን ከዚያ በኋላ በፕሬዚዳንቱ ወይም በፖርላማው ይቅርታ ይደረግለትና ጤና በማጣቱ ምክንያት ወደ አገሩ ሊመለስ ይችላል፤ ግን ከዚህ ያሉ ብዙ ሰዎች ጉዳዩ በፍርድ ቤት ከታየ በኋላ እስራት እንደሚኖር ይገምታሉ።
ሞስኮ ውስጥ በስለላ ወንጀል ፍርድ ቤት ለቀረበው አሜሪካዊ ኤድመንድ ፖፕ ዜናውን ያቀረበልን ጋዜጠኛው ኔናድ ሴባክ ከሞስኮ።
በጣም አመሰግናለሁ ኒናድ
ደስታው የኔም ጭምር ነው።
ይህ ፐብሊክ ሬዲዮ ኢንተርናሽናል  ነው።
የእንግሊዝ ጠቅላይ ሚኒስትር ቶኒ ብሌር በደኀንነት፣ በውጭ ፖሊሲና በኢኮኖሚያዊ ጉዳዮች ላይ ከቭላድሚር ፑቲን ጋር ለመወያየት ዛሬ ሩሲያ ገብተዋል።
እንዲሁም የዩ.ኤስንና የሩሲያን የረጂም እርቀት ሚሳየሎችን በጣም ለመቀነስ ሩሲያ ባቀረበችው አዲስ ሐሳብ ላይ እንደሚወያዩ ይጠበቃል።
ለአሜሪካ ድምፅ ላሪ ጀምስ ከሞስኮ።
በአንድ ቀኑ ጉብኝት ከፍተኛውን ቦታ የሚይዘው ማክሰኞ ዕለት የሚያደርጉት ሶስት ሰዓት የሚፈጅ ውይይት ነው፤ በዚህም ውይይት እስትራቴጂያዊ የኒውክሌር ጦር መሣሪያዎችን ቁጥር ከ1500 በታች ለመቀነስ ሩሲያ በቅርቡ ያቀረበችውን ጥሪ ጨምሮ ሚስተር ብሌርና ሚስተር ፑቲን ሰፋ ባሉ ጉዳዮች ላይ ትኩረት ያደርጋሉ።
ፕሬዚደንት ክሊንተን የዚህ ዓይነቱ ስምምነት እንደሚቻል ገልጸው ግን በመጀመሪያ ደረጃ አሜሪካ ባቀረበችው የሚሳየል የመከላከያ ሥርዓት መልካም ተግባር ማከናወኗን ሞስኮን ማሳመኑ አስፈላጊ ይሆናል ብለዋል።
ዩ.ኤስ በ1972 ያደረገችውን ፀረ-ቦልስቲክ ሚሳየል ስምምነት ልታሻሽለው ትፈልጋለች፤ ስለሆነም የዚህ ዓይነቱን ሥርዓት ማስፋፋት ትችላለች።
ሩሲያ እንዲህ ዓይነቱ እንቅስቃሴ አዲስ የጦር መሣሪያ ስምምነቶችን እንደምትቀድና ዩናይትድ እስቴት በዚህ ከገፋችበት የጦር መሣሪያ ቅነሳን በተመለከተ ንግግር ማድረጓን እንደምታቆም ዝታለች።
ሚስተር ፑቲን ስለመደበኛ ኃይሎችን አውሮፖ ውስጥ የደረገውን ስምምነት በተመለከተ የወጣውን ማሻሻያ በፍጥነት እንዲያጸድቅ የሩሲያን ፖርላማ እሁድ ዕለት ጠርተዋል።
ያ ስምምነት የተገነጠለችውን ቺቺኒያን ጨምሮ በአገሪቱ አንዳንድ ክፍሎች ውስጥ ሩሲያ ከኒውክሌር ውጭ የሆኑትን የጦር መሣሪያዎች ይበልጥ እንድትቀንስ የሚጠይቅ ነው።
ፕሬዚደንት ፑቲን ሩሲያ አሁንም የገባችውን ቃል በቺቺኒያ ላይ እየጣሰች መሆኗን አምነው ዋናው ዓላማዋ በአካባቢው የጦር መሣሪያ መቀነስ እንደሆነና ይህ ጊዜያዊ ሁኔታ መሆኑን ተናግረዋል።
እንዲሁም ሌሎች 29 ፈራሚዎች ስምምነቱን በመረዳታቸው አመስግነዋል።
በመጭዎቹ ዓመታት አውሮፖ ውስጥ አስተማማኝ ደኀንነትን ለማረጋገጥ ጠቃሚ መሣሪያ የሆነውን ይህን ስምምነት ሩሲያ ሙሉ በሙሉ እንደምትደግፍ ተናግረዋል።
የመጀመሪያው ስምምነት በ1990 ተፈርሞ በኔቶና በቀድሞው የዋርሶ ፖክት በብዙ ሺ የሚቆጠሩ ከባድ የጦር መሣሪያዎች እንዲወድሙ አድርጓል።
ቶኒ ብሌር ሚስተር ፑቲን ከመመረጣቸው በፊት እንኳን ከአዲሱ ፕሬዚዳንት ጋር ለመገናኘት ባለፈው ማርች ወደ ሩሲያ የመጡ የመጀመሪያው የምዕራብ መሪ ናቸው።
የሩሲያ መሪ ይህን ውለታ የመለሱት የመሪነቱን ሥልጣን ከያዙ በኋላ ከመጀመሪያ የውጭ አገር ጉብኝታቸው ለንደንን አንዷ እንድትሆን በማድረጋቸው ነበር።
ሁለቱ በዚህ ዓመት አራት ጊዜ ተገናኝተዋል።
ከዚህ ሞስኮ ውስጥ ያሉ ተንታኞች እንግሊዝ ለሁለቱም ለአውሮፖና ለዩናይትድ እስቴት እንደ ድልድይ በመሆን ጠቃሚ የሆነ ሚና መጫወት እንደምትችል ያምናሉ።
ንግድም እንዲሁ በንግግራቸው ላይ በስፋት እንደሚነሣ ተጠብቋል።
እንግሊዝ ከዩናይትድ እስቴትና ከጀርመን ቀጥላ ሩሲያ ውስጥ 1 ቢሊዮን ትንሽ በለጥ የሚል መዋዕለ ነዋይ በሥራ ላይ አውላ 3ኛውን ደረጃ ይዛለች።
ላሪ ጀምስ ለአሜሪካ ድምፅ ዜና ከሞስኮ።
የሚዙሪ ነዋሪዎች ገዥውን ሜል ካርናሃንን ዛሬ አስታውሰውታል።
ለሴኔት የምርጫ ዘመቻ በሚያደርግበት ጊዜ በአውሮፕላን አደጋ ሰኞ ማታ ሞቷል።
በሚዙሪ እስቴት ዋና ከተማ በተደረገው ሥነ ሥርዓት በብዙ ሺ የሚቆጠሩ ሰዎች ተገኝተዋል።
ፕሬዚዳንትና ሚስስ ክሊንተን ከሐዘኑ ተካፋዮች መካከል ነበሩ።
ካርሊ ጠንካራ ጽሑፍ አቅራቢ ሆና ስድስት ዓመት በሠራችበት ወቅት በጋዜጠኝነት ሙያ ከተሠማሩበት የኤችፒ ድርጅት በርካታ ጠላቶች ያፈራች ይመስላል።
ካርሎ ሉሚስ ለፎርቹን ከሚያቀርበው ጽሑፍ ተቀባይነት እንድታጣ ማድረጉ ብቻ ሳይሆን /ሉሚስ እስከማውቀው ድረስ ስመጥር ነው--- ከ1954 ጀምራ ለፎርቹን ጽሑፍ ታቀርብ ነበር/ ፀረ-ካርሊ ቡድኖች ባለ በሌለ ኃይላቸው ተሰለፉባት።
ይህ ትንሽ ከበድ ይላል፤ ምናልባትም ከኤችፒ ድርጅት ውስጥ ትንሽ የተመሰቃቀለ ሥራ ሠርታ /ለጊዜው በአዲሱ ስም መጥራት አልፈልግም/ ይሆናል፣ ግን ግዙፉን ኩባንያ ለማውደምና የአክሲዮን ባለቤቶችንም ለማክሰር እየሞከረች አልነበረችም።
ነገሩ ሆኗል።
አዎን ትክክል ነው፣ ካርሊ ጥሩ ማኔጀር አልነበረችም፤ እናም ቀስ በቀስ የእጇን አግኝታለች፤ ግን ሰይጣን የተጠናወታት አይደለችም።
በ«ዩኤስ ኤስ ኮል» ላይ በደረሰው ጥቃት ከሞቱት አምስቱ የአሜሪካ መርከበኞች አሁን ወደ አገራቸው ገቡ።
አንድ የወታደራዊ ትራንስፖርት አውሮኘላን በባንዲራ የተጠቀለሉ የሬሳ ሳጥኖችን ትላንት ተወስደው ከነበሩበት ከጀርመን አገር አምጥቷል።
ዶቨር በሚገኘው የአየር ኃይል ሰፈር ሲደርሱ አንድ የክብር ዘበኛ በአውሮኘላኑ ማረፊያ ጋራዥ አስከሬኑን በመውሰድ የቅርብ ዘመዶች በተገኙበት አጭር የቀብር ስርዓተ አሸኛኘት ተደርጐላቸዋል።
የዛሬው የቀብር አሸኛኘት ፕሮግራም ግን በግል እንዲካሄድ ጠይቀዋል።
ከመርከቧ የተገኙ ሌሎች ሁለት የመርከበኞች አስከሬን በባህሬን ሲገኝ ዛሬ ወደ እዚህ ይመጣል።
ከሞተ መርከበኛ የተገኘ ማስታወሻ ሩሲያ «ከርስክ» በተባለችው ሰርጓጅ መርከብ ውስጥ የሚገኙ ሠራተኞችን ለማዳን አደረግኩ ያለችው ጥረት ላይ አዲስ ጥያቄ አስነሳ።
ማስታወሻው የተገኘው ትላንትና አስከሬኑ በተገኘ የአንድ መርከበኛ ኪስ ውስጥ ነበር።
የተፃፈውም ፍንዳታው «ከርስክ»ን »የባህሩ ስር ከወሰዳት በኋላ ነው።
23 መርከበኞች በሕይወት እንደነበሩ ያረጋግጣል።
ለቀናቶች የመውጫውን በር ብረት ለመክፈት ቡድኖች ያደረጉት ሙከራ ሳይሳካ ቀርቷል።
በኖርዌይ የውሀ ውስጥ ቀዘፈኞች አማካይነት ተሰብሮ ሲከፈት በሕይወት የተገኘ ማንም አልነበረም።
ሩስያ በአፋጣኝ እርዳታ ብታፈላልግ ኖሮ አንዳንድ መርከበኞች ሊድኑ ይችሉ እንደነበር ቤተሰቦች በቅሬታ ገልፀዋል።
ማስታወሻውን የፃፈው መርከበኛ ሚስት ዛሬ በሩሲያ ቴሌቪዥን ቀርባ ቃለ ምልልስ ስታደርግ አለቀሰች።
ይፋ የሆነውን መግለጫ በቲቪ ስሰማ ወደዚህ መጣሁ።
በጣም እወደዋለሁ
ላየው እፈልጋለሁ፤ ደብዳቤውንም ለማንበብ እሻለሁ።
የ«ከርስክ» አደጋ ምንጩ ባይታወቅም ቅሉ ሰርጓጅ መርከቧ ከሁለተኛው የዓለም ጦርነት ጊዜ ከተጣሉ ፈንጅ ጋር ተጋጭተው አልያም ውስጣዊ ብልሽት አጋጥሟት ሊሆን እንደሚችል የሩሲያ ባለስልጣናት ይናገራሉ።
ባሷ በባለፈው ወር የሲንጋፖር አየር መንገድ አውሮፕላን አደጋ የሞተባት ሴት በማጓጓዣው ተቋም ላይ ያለአግባብ ሞት ክስ መስርታለች።
መርማሪዎች እንዳሉት ቦይንግ 747 አውሮኘላን በመንደርደሪያው ላይ ካለው ማገጃና እቃ ማንሻ መኪና ጋር ከተላተመ በኋላ ሊነሣ ሲል ፈንድቷል።
82 ሰዎች ተገድለዋል።
በፌደራል ፍርድ ቤት የተመሠረተው የክስ መዝገብ እንደሚለው ከሆነ ቸልተኝነትና ግዴለሽነት ለአደጋው መንስኤ ተጨማሪ ምክንያት ሆነዋል።
የሲንጋፓር አየር መንገድ ቃል አቀባይ ቃል ከመስጠት ተቆጥቧል።
ይህን በማቅረቡ ሻምበል ኤድን አመሰግነዋለሁ።
የድሞው የውጭ ጉዳይ ሚኒስትርና የአሁኑ የቡሽ አስተዳዳር መልእክተኛ ጀምስ ቤከር «ሰላምን» ለማስፈን ሲባል ልክስክስ አሸባሪዎችን እንዲፈታ የእስራኤልን መንግሥት ጠይቀው ነበር።
አሁን---በእስራኤል እስር ቤት ውስጥ የፍልስጤም ወጣት ዘብ የሆነ ማርዋን ባርግሃውቲ የሚባል ሰው አለ፤ እና በጣም አክራሪ በሆኑት ክፍሎች፣ በእስላሚስቶችና በሃማስ አንዳንድ ሰዎች ላይ ፍልስጤሞች ይህን ሥራ ቢፈጽሙ ወጣት ዘቡና አሮጌ ዘቡ ጥምረት እንዲፈጥሩ ያደርጋሉ።
ይህ አስደንግጦኛል አለ ጐታ፤ ሚስተር ቤከር በጣም የሚከበሩ ሰው ናቸው ብዬ ምንጊዜም አስብ ነበር፤ ግን ጊዜ ያለፈባቸው ከንቱ ሰው ሆነው አግኝቻቸዋለሁ።
የአሸባሪው ማርዋን ባርግሃውቲ ከተቀዳጃቸው ጥሩ ድሎች ጥቂቶቹ እነዚህ ናቸው፦ /ግንቦት 6 1958 የተወለደው/ ባርግሃውቲ በዌስት ባንክ የፍልስጤም መሪና የፍልስጤም ባለሥልጣናት የጀርባ አጥንት የሆነው የፋታህ ንቅናቄና የፍልስጤም ነፃ አውጭ ድርጅት መሪ ነው።
በግንቦት 6 2004 አምስት የእስራኤልን ሰላማዊ ሰዎች በመግደሉ የዕድሜ ልክ እስራት፣ በእስራኤል ሰላማዊ ሰዎች ላይ በአሸባሪ ጥቃት ለመግደል በተደረገ ሙከራ የ40 ዓመት እሥራት ተፈርዶበታል።
ባርግሃውቲ በ1987 ከመጀመሪያው ኢንቲፋዳ ዋና መሪዎች አንዱ ነበር፤ እስራኤል ዌስት ባንክን መያዟን በመቃወም ሕዝባዊ አመፅን የሚቀሰቅስና የሚመራ ነበር።
በተነሣው የሕዝብ አመፅ በእስራኤል ታሰረ፤ ከዚያም ወደ ዮርዳኖስ እንዲሄድ ተደርጐ በ1994 በኦስሎ በተደረገው ስምምነት መሠረት ተፈቅዶለት እስከሚመለስ ድረስ ሰባት ዓመት ከዚያው ቆየ።
በ1996 ለፍልስጤም ሕግ አውጭ ምክር ቤት ተመርጦ ከእስራኤል ጋር ሰላም እንዲፈጠር ይከራከር ነበር፤ አንዳንዴም ከያሲር አራፋት ጋር ግጭት ይፈጥር ነበር።
ባርግሃውቲ የነበረው መደበኛ ሥልጣን ዌስት ባንክ ውስጥ የፋታህ ዋና ፀሐፊነት ነበር።
በ2000 የበጋ ወራት በባርግሃውቲና በአራፋት መካከል የነበረው አለመግባባት እየተካረረ ሄደ፤ የአራፋት አስተዳደር በሙስና በመዘፈቁና የደኀንነት አገልግሎትም የሰው መብት በመጣሱ ባርግሃውቲ አራፋትን ይወነጅል ነበር፤ አራፋትም በአጭር ጊዜ ውስጥ ከሥራው ሊያስወግደው አቅዶ ነበር።
ይሁን እንጂ ሁለተኛው ኢንቲፋዳ ሲጀምር ባርግሃውቲ የፋታህ ታንዚም ሚሊሺያ መሪ በመሆን በሕዝብ ዘንድ ተሰሚነቱ እየጨመረ ሄደ።
ይህም የሆነበት ምክንያት ምናልባት ታንዚም ከሃማስና ከእስላማዊ ጅሃድ ተዋጊ ቡድኖች ይበልጥ ወደሚመሳሰል ድርጅት ሊለወጡ ሳይሆን አይቀርም፤ ይህም ድርጅት መኪና እየነዱ በመተኮስ ለገደሏቸው በርካታ ሰላማዊ ሰዎች ተጠያቂ ነበር።
በባርግሃውቲ ሥር ታንዚምም እንዲሁ የአል-አቁሳ ሰማዕታት ብርጌድ በሚል መጠሪያ እስራኤል ውስጥ በአጥፍቶ ጠፊዎች የቦምብ ፍንዳታ እንዲካሄድ አድርጓል።
የሚያስበው ምንድን ነው?
የታወቀው አሸባሪ ቤሊስ የፍልስጤምን ነፃ አውጭ ድርጅት ሊመራና ሰላምን ሊያመጣ ነው፤ ትንሽ እረፍት ስጡኝ።
ዛሬ ማታ ከሩሲያ የተሰማው የሚቀጥለው አሰቃቂ ዜና እንደሚያስረዳው ኩርስክ በተባለችው የሩሲያ ሰርጓጅ መርከብ ከነበሩት መርከበኞች ጥቂቶቹ መርከቧን ካሰጠማት ፍንዳታ መጀመሪያ ከአደጋው እንደዳኑና በኋላ ግን መርከቧ ውስጥ መግቢያና መውጫ አጥተው በመያዛቸው እዚያው እንደቀሩ ማረጋገጫ ተገኝቷል።
ከመርከበኞቹ አንዱ በዚያ የመጨረሻ አስጨናቂ ሰዓት ደብዳቤ ጽፏል።
ምስጢሩ ያልታወቀው አደጋ ኩርስክን ከባሬንትስ ባሕር ውስጥ እንድትሰምጥ ካደረገ ከ10 ቀን በኋላ ዛሬ አስደንጋጭ መረጃ ተገኝቷል።
በሰጠመችው መርከብ ውስጥ ተይዘው ከቀሩት መርከበኞች በአንደኛው ኪስ የጣዕረ ሞት ቃላት የያዘ የእጅ ጽሑፍ ተገኝቷል።
እሱም የዛሬ ሶስት ዓመት ኩርስክን ተሳፍሮ ከዚህ የታየው ሻምበል ነው።
የመጨረሻዎቹ ቃላቶች የሚሰቀጥጥ ታሪክ---ይናገራሉ። ተስፋ የቆረጠን ግና ሕይወቱን ለማትረፍ ከንቱ መፍጨርጨር የሚያደርግ ሰው ታሪክን የሚገልጹ ነበሩ።
አሁን እንደተደረሰበት 23ቱም ከአደጋው---በፍንዳታው መነሻ ከደረሰው አደጋ ተርፈው ነበር።
23ቱም በጭንቀት እየተገፈታተሩ ሄደው ከመርከቡ የኋላ መቀመጫ ነበሩ።
የማምለጫው በር በውሃ ተጥለቅልቆ ስላገኙት ዘጠነኛው ክፍል ውስጥ ዘግተው ተቀመጡ።
መሞቱን ተገንዝቦ መጻፍ ጀመረ።
ደብዳቤውን የጻፈው ለባለቤቱ ለኦልጋ ነበር።
የምወድሽ ውዷ ፍቅረኛዬ።
እንደገና ላገኝሽ እፈልጋለሁ፣ ይነበባል የእርሱ ደብዳቤ።
ይህ ዘግናኘ ዜና የሕይወት ማዳን ተልእኮ ለመጀመር ሙከራ ሳያደርግ ብዙ ቀናት ዝም ብሎ በተቀመጠው የሩሲያ የባሕር ኃይል ላይ በርካታ ጥያቄዎችንና ነቀፋዎችን አስነስቷል።
ነገር ግን ከዚህ ፔንታጐን የሚገኙ የባሕር ኃይሉ ባለሥልጣናት እንደሚሉት የሕይወት ማዳን ሙከራ ቢደረግም መክሸፉ የማይቀር ነበር፤ 23ቱን በሕይወት የነበሩ ሰዎችን ለማዳን በእርግጥ ምንም ተስፋ አልነበረም።
የአየር እጥረት ከማጋጠሙ ብዙ ቀደም ብለው በሰዓታት ውስጥ በቅዝቃዜ እንደሚሞቱ ይታመን ነበር።
ያ ቢሆን ኖሮ ለቤተሰቦች መጠነኛ መጽናኛ ይሆን ነበር።
የአገር ውስጥ  ዜና ስርጭት ኩባንያ /ኤን ቢ ሲ/ ዘጋቢ ጂም ሚክላስዝዌስኪ፣ ከፔንታጐን።
በመቀጠል የፕሮግራም ማስታወቂያ አለን።
ዛሬ ማታ በምሥራቁ ሰዓት አቆጣጠር ከምሽቱ 4 ሰዓት ላይ በኩርስክና በባሕር ላይ የደረሱ ተመሳሳይ አደጋዎችን በጥልቀት እናያለን።
ለአውሮፖና ለዩሮ እስያ የዩ.ኤስ ረዳት የውጭ ጉዳይ ሚኒስትር ማክሰኞ ዕለት እንደተናገሩት ኢራቅን መልሶ ለመገንባት ለሚረዱት የአሜሪካ ኩባንያዎች የተቋራጭ ተቋራጮችን በመምረጥ በኩል የዩ.ኤስ መንግሥት እጁን አያስገባም።
«ያሠራሩ ሁኔታ ገንዘቡን የምታወጣው ዩ.ኤስ እንደመሆኗ መጠን ለመነሻ የተወሰኑ ኮንትራክተሮች ወደ አሜሪካ ኩባንያዎች እንዲገቡ ተደርጓል።
እነዚያ ኩባንያዎች ለሚፈልጉት ለማንኛውም ኩባንያ የተቋራጭ ተቋራጭ መሆን ይችላሉ» አለች ኤልዛቤት ጆንስ።
መግለጫውን የሰጠችው ከፖርቹጋል ፖርላማ ቃል አቀባይ ከጆአኦ ሞታ አማራል ጋር ከተገናኘች በኋላ ነበር።
«የዩ.ኤስ መንግሥት የሚያደርገውን አድርጓል፦ ሂደቱን ለዓለም አቀፍ ኩባንያዎች ክፍት አድርጓል።
ንግዱን ለመምራት አንችልም» ብላለች ጆንስ።
«አንድ ጊዜ የንግድ ሐሳብ እስከሆነ ድረስ ዓለም አቀፋዊ የጨረታ ሂደቶች ተግባራዊ ይሆናሉ።»
ጆንስ ከመከላከያ ሚኒስትሩ ከፖውሎ ፖርታስ ጋር ማክሰኞ ዕለት ተገናኝታለች፤ ረቡዕ ዕለት ከፖርቹጋል ከመውጣቷ በፊት ከውጭ ጉዳይ ሚኒስትሩ ከአንቶኒኦ ማርቲንስ ዳ ክሩክ ጋር ተገናኝታለች።
50 የሚሆኑ የፖርቹጋል ኩባንያዎች - ብዙዎቹ በግንባታ መስክ የሚሰማሩ ናቸው - የኢራቅን መልሶ ግንባታ ለማገዝ የተቋራጭ ተቋራጭ ለመሆን አመልክተዋል በማለት የፖርቹጋል ሚዲያ ገልጿል።
ሳዳም ሁሴንን ከሥልጣን ለማውረድ ዩ.ኤስ መራሹ ጦርነት የፖርቹጋል መንግሥት በመደገፉ ጥቅም እንደሚያገኙ ብዙዎቹ ተስፋ አድርገዋል።
እንዲሁም ፖርቹጋል የዩናይትድ እስቴትስ፣ የእንግሊዝና የእስፔን መሪዎች አዞሬስ ደሴት ውስጥ የተደረገውን ቅድመ ጦርነት የመሪዎች ስብሰባ አስተናጋጅ ነበረች።
ጥቂት የአሜሪካ ከፍተኛ ወታደራዊ ባለስልጣናት ብዙ ወራትን እንደሚወስዱ ባስጠነቀቁት ሳዳም ሁሴንን ከስልጣን በማስወገዱ ላይ የእንግሊዝ ጠቅላይ ሚኒስትር ቶኒ ብሌርና የአሜሪካ ፕሬዚዳንት ከጆርጅ ደብልዩ ቡሽ ጋር የተወያዩ ሲሆን ሐሙስ ዕለት አዳዲስ የአሜሪካ ወታደሮች ወደ ኢራቅ አቅንተዋል።
ወደ 1000 የሚገመቱ የአሜሪካ ወታደሮች ከ173ኛ አየር ወለድ ብርጌድ በኮርዶች ዕዝ ወደሚገኘው ሰሜናዊ የኢራቅ አካባቢ በፓራሹት ወርደው ተጨማሪ ወታደርና ታንክ በማስገባት የጦር ሠፈር ማቋቋማቸውን የፔንታጐን ባለስልጣናት ገለፁ።
እንደዚሁም በቱርክ በኩል ወደ ሰሜናዊ ኢራቅ እንደሚሄድ የታሰበው ወደ 12000 ወታደሮች የሚገመተው የአሜሪካ 4ኛ እግረኛ ክፍለ ጦር ሐሙስ ዕለት ከቴክሳስ ፎርት ሁድ ወደ ክልሉ መብረር መጀመራቸውን ወታደራዊ አፈቀላጤ ለኤ.ኤፍ.ፒ ገልጿል።
ወታደሮቹ ለሣምንታት ሥራ ፈተው የቱርክን ውሳኔ በመጠባበቅ በባህር ኃይል መርከቦች ላይ ቶይተው አሁን ከሜድትራንያን ባህር ተነስተው ወደ ኩዌት እየገቡ ካሉ መሣሪያቸውን ከጫኑ መርከቦች ጋር ለመገናኘት ነው።
በኢራቅ ውስጥ የሚካሄደው ጦርነት ወራትን ሊወስድ ስለሚችል ድሉን ለማረጋገጥ የአሜሪካን ወታደሮች በብዛት ማጠናከር እንደሚያስፈልግ ዋሽንግተን ፖስት ሐሙስ ዕለት የአሜሪካን ከፍተኛ የጦር ባለሥልጣናትን ጠቅሶ ዘግቧል።
አሸዋማ ውሽንፍር፣ በአደገኛ ሁኔታ ላይ የሚገኝ የአቅርቦት መስመሮች እና እምቢተኛ ጠላት መገኘት «የዩ.ኤስ ወታደራዊ ጄኔራሎች ቀድመው በወጠኑአቸው የጊዜ ገደብና ግመታ ላይ ሰፋ ያለ ዳግም ግመታ እንዲያደርጉ መርቷቸዋል» ፓስት እንደዘገበው።
አንድ ከፍተኛ መኮንን «ይህ እንዴት እንደሚያልቅ ንገረኝ» ብሎ ሹሙን ጠየቀ።
ፓስት እንደዘገበው ብዙዎቹ የዩ.ኤስ ጦር መኮንኖች እንደሚያምኑት ፈጣንና አደገኛ የሆነውን ወደ ባግዳድ የመገስገስ ጉዞ መግታት ዋነኛ ጉዳይ ነው - የአቅርቦት መስመሮቹን ተከላክሌ ለመያዝና መሣሪያዎችን የመጠቀም ነገር በሚያስተማምን ሁኔታ ለማረጋገጥ፣ ወታደሮች እንደገና አቅርቦት እንዲላክላቸው ለማድረግ በተለይም ከቀናት ኃይለኛ የአሸዋማ ውሽንፍርና የኢራቅ ጥቃት በኃላ።
እንደዚሁም ሹሙ የአሜሪካን ማዕከላዊ የመረጃ ድርጅትንና የፔንታጎንን የመረጃ ተንታኞችን ቅሬታ በመጥቀስ የቡሽ ከፍተኛ ባለስልጣናት የኢራቅ ወታደራዊ ኃይሎች የሽምቅ ውጊያ ስልት ተጠቅመው ሊቋቋሙ እንደሚችሉ የተሰጣቸውን ምክር አለመቀበላቸውን ጠቅሷል።
የአሜሪካ ባለስልጣናት ጦርነቱ በታቀደው መሠረት እየተካሄደ መሆኑንና በአሁኑ ጊዜም የአሜሪካ ኃይሎች ከባግዳድ ወደ 100 ኪሎ ሜትሮች /60 ማይሎች/ ርቀት ላይ መሆናቸውን ይወተውታሉ።
የአሜሪካ የመከላከያ ሚኒስትር ዶናልድ ራምስፊልድ የባግዳድ ጦርነት ስህተት ቢገጥመው በባህረ ሰላጤው አካባቢ በቂ ሃይል የለም የሚለውን ጭንቀት አጣጣሉት።
ራምስ ፊልድ ስለጦርነቱ ጉዳይ ለሴናቶሮች ማብራሪያ ከሰጡ በኋላ የወታደራዊ ኃይሎች ቁጥር «እየጨመረ መሆኑንና ይህም ጦርነቱ እስከሚያበቃ ድረስ ይቀጥላል» ሲሉ ለዘጋቢዎች ገልፀዋል።
ይህ በእንዲህ እንዳለ ብሌየር ከቡሽ ጋር ለሁለት ቀናት በካምፕ ዴቪድ የመሪዎች መሰብሰቢያ ለመነጋገር ረቡዕ ረፋድ ላይ ዋሽንግተን ደርሰዋል።
ውይይቶቹ የዋሽንግተንን የተባበሩት መንግስታትን ሚና ከመቃወም ጋር ተዳምሮ ከሳዳም ውድቀት በኋላ ኢራቅን እንዴት መምራት እንደሚቻል ላይ ያተኮሩ ነበሩ።
ብሌየር የድህረ-ሳዳም አስተዳደርን ለተባበሩት መንግስታት የበላይ ተቆጣጣሪነት የመስጠቱን ነገር በተመለከተ ቡሽን ለማሳመንና ለማሸነፍ ብዙ ዳገት መውጣት ይጠበቅባቸዋል የዋሺንግተን ባለስልጣኖች በጀርመን፣ ሩሲያ፣ በተለይም በፈረንሳይ ላይ ተናደውባቸዋልና ምክንያቱም ወታደራዊ እርምጃ ለመውሰድ የተባበሩት መንግስታት የደህንነት ምክር ቤቱን ድምፅ በማጣታቸው።
ብሌርና ቡሽ ሐሙስ ዕለት በ1600 ሰዓት ላይ የጋራ ጋዜጣዊ መግለጫ ሰጥተዋል።
እንግሊዝ የኢራቅን ወታደሮች ከተጋፈጡት ከ250000 በላይ ከሚሆኑ የአሜሪካ ወታደሮች ጎን ተሰልፈው የሚዋጉ 45000 ወታደሮችን አሰልፋለች።
ቡሽ ጦርነቱ ሊራዘም እንደሚችል አዲስና ጠንካራ ማስጠንቀቂያ ሰጡ።
«ወደ ባግደድ በቀረቡ ጊዜ፣ የኛ ተዋጊ ክፍሎች በጣም የሚያሳዝን የሞተ ሥርዓት ነገር ነበር ያጋጠማቸው» ሲሉ ቡሽ ረቡዕ ዕለት ዘመቻውን የሚመራው ፍሎሪዳ ውስጥ የሚገኘው የማዕከላዊው ዕዝ ዋና መስራያ ቤት ተገኝተው በደስታና በጭብጨባ ለተቀበሏቸው የወታደራዊ ክፍሎች ንግግር አሰምተዋል።
በመቀጠልም «የኢራቅ መንግስትን የመጨረሻ ቀን ለመገመት አንችልም ነገር ግን ላረጋግጥላችሁ የምፈልገው ነገር ቢኖር - ለረጅም ጌዜ በተሰቃየውም የኢራቅ ህዝብ ላረጋግጥ የምወደው ነገር - ለኢራቅ መንግስት የመጨረሻይቱ ቀን አለች፣ ያቺ ቀንም እየተቃረበች ነው» አሉ።
በመጨረሻዋ በቂቃ ቡሽ ከንግግራቸው ያስቀሯት ሐረግ ብትኖር ዘመቻው «ከታሰበለት ሰዓት ቀድሞአል» የሚለውን ነው።
አንጋፋና ቀበላይ የአስተዳደር ባለስልጣን ሲናገሩ ፕሬዚዳንቱ ጥንቁቅ ለመሆን ወስነዋል።
ቡሽ ለ48ቱ አገራትና «የፈቃደኞች ህብረት» ለሚሏቸው በተለይም ለእንግሊዝና ---ዘመቻውን በገሀድ ለምትደግፈው ለእንግሊዝ በክብር አስታውሰዋል።
በተለየ ዜና ደግሞ የዩ.ኤስ የውጪ ጉዳይ ሚኒስቴር ኮሊን ፖወል እንዳስታወቁት ደግሞ በተባበሩት መንግስታት የደረሰባት ዲፕሎማሲያዊ ጫና ቢበዛም ቅሉ የዩ.ኤስን ወታደራዊ ዘመቻ ውሳኔን አስምረውበታል።
«ይህንን ግጭት ማጠናቀቅ ፍላጐታችን ነው፣ አሁን በማስታገስ አይደለም፣ ወይም በማቆም አይደለም ነገር ግን በተቻለ ፍጥነት አጠናቅቶ ወደ ኢራቅ መልሶ ግንባታው ሥራ መግባት እና በቦታው ደግሞ የተሻለ የአስተዳደር ሥርዓትን ማስቀመጥ» ፖል አልጀዚራ ለተባለው የቴሌቪዥን ጣቢያ ባደረጉት ቃለምልልስ አስታውቀዋል።
ከቡሽ ካቢኔ ውስጥ ከሚገኙት አባላት ሁሉ ለስለስ ያሉት ፖል ሲናገሩ ፕሬዚዳንቱ በኢራቅ ላይ ያላቸውን አላማና አመራር ሙሉ በሙሉ እስማማበታለሁ እናም ምንም የመልቀቅ ሀሳብ የለኝም።
«በግሌ ከፕሬዚዳንቱ ጋር እንስማማለን ደግሞም አገልግሎቴን ትልቅ ዋጋ ይሰጡታል» ነበር ያሉት ከአገር ውስጥ የህዝብ ሬዲዮ ጋር ባደረጉት ያለ ምልልስ ላይ።
ከዚሁ ዜና ጋር በተያያዘ የዋል ስትሪት ጆርናል እንደዘገበው በርካታ የእንግሊዝና የአሜሪካ የነዳጅ ድርጅቶች የአሜሪካንና የእንግሊዝን ጦር ሀይሎች የነዳጅ መሬቶች እንዴት ጥቅም ላይ እንደሚውሉና ለመጠበቅ ያስችል ዘንድ በዝግታ መክረዋቸዋል።
እነዚህ ድርጅቶች የእንግሊዙን ቢፒ ኃላፊነቱ የተወሰነ የግል ማህበር እና ዋናውን ቢሮ ቴክሳስ ያደረገው ቡትስ እና ኩትስ አለም አቀፍ የነዳጅ ዘይት ጉድጓድ ጥበቃ ድርጅት ለሰጡት የምክር አገልግሎት አልተከፈላቸውም፣ ነገር ግን የተባበሩት የጦር መሀንዲሶች ምክራቸው ዋናና አስፈላጊ ነበር ብሎአል።
ጉዳት የደረሰባት «ዩኤስ ኮል» ዛሬ አገሯ ትገባለች።
ዛሬ ጠዋት በ ፓስክግዋላ ሚሲሲፒ እንደምትደርስ ይጠበቃል።
አጥፊዋ ከአምስት አመት በፊት እዚያው ክርስትና ተነስቶ ነበር።
ጥገናው ወደ 240 ሚልዮን ዶላር እንደሚፈጅ ይገመታል።
የየመንና የአሜሪካ ባለስልጣናት የጥቅምቱን የቦምብ ፍንዳታ አሁን ድረስ በመመርመር ላይ ይገኛሉ።
17 መርከበኞች ተገድለዋል።
የየመን ጠቅላይ ሚኒስቴር እንደገለፁት ከጥቃቱ ጋር በተያያዘ ቢያንስ 3 የመናውያን በሚቀጥለው ወር ለፍርድ ይቀርባሉ።
የአለም አቀፍ የሽብርተኛ መረብ አካል እንደሆኑም ይጠረጠራል።
ከአንዳንድ ሕንፃዎች ወይም ከከተሞቻችን በአንዱ ዋና መንገዶች ፖሊሶች ያነከሱ ተቃዋሚዎችን እየጐተቱ ሲወስዱ የሚያሳዩ የዜና ፎቶዎች ሳይታዩ የሚያልፉት ቀናት እምብዛም ናቸው።
አሁን እየታዩ ያሉት የውርጃ ደጋፊዎችና ተቃዋሚዎች፣ የፀረ-ኒውክሌር አራማጆች፣ የእንስሳትን መብት ተከራካራዎች፣ ዘረኝነት ያሳሰባቸው የኮሌጁ ተማሪዎች፣ ፀረ-አፖርታይድ ቡድኖች፣ ራሳቸውን «ኤንቫይሮሜንታሊስትስ» ብለው የሚጠሩና በኤድስ ላይ የሚደረገው ጦርነት ዘገምተኛ በመሆኑ ያልተደሰቱ ሰዎች የሚያደርጓቸው እንቅስቃሴዎች ናቸው።
ምናልባት እሱ ላይጀምረው ይችላል፤ ግን በእርግጥ ሞሃንዳስ ጋንዲ አሁን ለምናውቀው አመፅ-አልባ የሆነ ለሕግ አልገዛም ባይነት ተቀባይነት ያለው መነሻ ሰጥቷል።
ማሃታማ  ወይም «ነብስ ያለው ታላቅ ሰው» ሕንድን በሚገዛው የእንግሊዝ መንግሥት ላይ በሰላማዊ ተቃውሞ ብዙ ዘመቻዎች እንዲደረጉ አነሣሥቷል።
ክፋቱ፣ የዌብስተር የሕይወት ታሪክ መዝገበ ቃላት እንደሚለው «ፖሊሲዎቹ ከቁጥጥሩ ውጭ በመሆናቸው አመፆችንና ሁከቶችን ፈጥረዋል፤» በኋላም ታድሶ የቀረበው ለሕግ አልገዛም ባይነት ዘመቻ «ለሽብርና ለዳግመኛ እስራት ዳርጓል።»
ጋንዲ ያደረገው ሁሉ ደጋፊ አይደለሁም፤ ግን ሕንድ በውጭ ኃይል ተይዛ ስለነበረና ሕንዶችም እነሱን በሚመለከቱ ጉዳዮች ላይ ለመሳተፍ ስለማይችሉ በአንዳንድ ጉዳዮች ላይ ጋንዲ ሕግን መጣሱ ተገቢ ምክንያት ነበረው።
የሆነ ሆኖ ዜጐች በምርጫ ሳጥን ለውጥ ለማምጣት ቀና መንገድ ካገኙ በአመፅም ሆነ ያለአመፅ ለሕግ አልገዛም ባይነትን ተገቢ አስመስሎ ለማቅረብ በጣም ይከብዳል።
በትክክለኛ መንገድ በሕዝብ የተመረጡ መንግሥታት በሰብአዊ መብቶች ሕገ መንግሥታዊ ጥበቃ ከተደገፉና እነዚህን መብቶች የሚተረጉም ነፃ ፍርድ ቤት ካለ አንዳንድ ግለሰቦች ወይም ቡድኖች አልተስማሙበትም ተብሎ ሕግን መጣስ ይቅርታ የሚደረግለት ጉዳይ አይሆንም።
ሕግ ሲጣስ የሚታይባቸው ግን ሙሉ በሙሉ የሌሎችን መብት ስለማይጋፉ ለመተቸት የሚያስቸግሩ ጥቂት ጉዳዮች ይኖራሉ።
ከአውቶቡሱ በስተኋላ አልቀመጥም በማለት እምቢተኛነት ያሳየችው የጥቁሯ ሴት የሮሳ ፓርክስ ጉዳይ እንደማስረጃ ሆኖ ሊቀርብ ይችላል።
ግን ብዙዎቹ አመፅ አልባ ለሕግ አልገዛም ባይነት ጉዳዮች ተስማሚ አይደሉም።
ሕዝቡ ሕግን የተከተለ ሰላማዊ ሰልፍን ከአመፅ አልባ ለሕግ አልገዛም ባይነት ጋር አንድ አድርጐ የማየት ዝንባሌ አለው።
ሁለቱም አመፅ አልባ መሆናቸው ትክክል ነው፤ ግን በሁለቱ መካከል መሠረታዊ ልዩነት አለ።
ሕጋዊ ሰላማዊ ሰልፍና ሌሎችም ሰላምን የማያደፈርሱ ወይም በሕዝብ ላይ ችግር የማይፈጥሩ ወይም በሌሎች መብት ላይ ጣልቃ የማይገቡ ስብሰባዎች በትክክል ነፃ ሥርዓት ባለው መንግሥት ዋስትና የሚሰጣቸው መብቶች ናቸው።
ለሕግ አልገዛም ባይነት፣ በአመፅም ሆነ ያለ አመፅ፣ ዓለም አቀፋዊ ሕግ መጣስ ነዉ።
የዚህ ውይይት ርዕስ አመፅ አልባ ለሕግ አልገዛም ባይነት ነው፤ ግን ወደዚያ ከመሄዳችን በፊት ስለሕጋዊ ሰላማዊ ሰልፎች ጥቂት ተጨባጭ አስተያየቶችን ልስጥ።
እነዚህ ነገሮች ቅሬታን ለመግለጽ የሕዝብን ስሜት ለመሳብ ይጠቅማሉ፤ ግን በጠብ ውስጥ ስለዚህ ጉዳይ ማንንም ለመስተማር የሚሰጡት ጠቀሜታ በጣም አናሳ ነው።
በድራማ መልክ በቴሌቪዥን የሚቀርበው ፊት ለፊት መገጣጠም ሰውን ሲያስደስት መታየቱ መፈክሮችን አዘውትሮ ማሰማትን፣ በኮርማ ቀንድ መዘመርን፣ የተዋጊነት የሰውነት እንቅስቃሴ ማድረግንና ሌሎችንም በስሜት የተነሣሡ ታክቲኮችን ማሳየትን ያደፋፍራል።
የሠለጠኑ ንግግሮችና ስምምነት የሚጀምርባቸው ሁኔታዎች ባልበሰለ የሚዲያ ቃለ መጠይቅ በተቀሰቀሰ የጠላትነት ሁኔታ ውስጥ ተውጠው ይቀራሉ።
ግፋ ቢል ሰላማዊ ሰልፎች በጣም የሚደጋገሙና በአሰልቺ ሁኔታ አንድ ዓይነት የሆኑ ናቸው፤ ቢያንስ ቢያንስ ሕግን ለመጣስ ወደሚያመሩ ሁኔታዎች ቀስቃሾች ሊሆኑ ይችላሉ።
ሰላማዊ ሰልፎች የተነሱበትን ቅሬታ ትተው እንደ ሁኔታው ተለዋዋጭ በሚሆኑበት ጊዜ በተለይ ወደ ወንጀለኛነት ጠባይ ለማዝቀጥ ተስማሚ ናቸው።
ልክስክስ ወንጀለኞችና ሁኔታውን ለማየት ጓጉተው ጐዳና ላይ የወጡ ሰዎች ከሰላማዊ ሰልፈኛው ኋላ ይለጠፉና ድንጋይ ለመወርወር፣ መኪና ለመስበር፣ ቤት ለማቃጠል፣ መስኮት ለመስበር፣ ለመዝረፍ፣ ኪስ ለማውለቅና አጠቃላይ የዱርዬነት ተግባር ለመፈጸም ሰልፉን እንደምክንያት ይጠቀሙበታል።
ወዲያውኑ የሰልፉ ዋና ዓላማ በሙሉ በሕዝቡ ትርምስ ውስጥ ይጠፋል።
ዓላማን ለማሳካት የተሻሉ መንገዶች አሉ።
ወንጀልን ብቻ ሊስብ ከሚችለው ሕጋዊ ሰላማዊ ሰልፍ ይልቅ አመፅ አልባ ለሕግ አልገዛም ባይነት እንደ ዋና ነገር ከተቆጠረ ለዚህ በቂ ምክንያት ለመስጠት ያስቸግራል።
አንዳንድ ሰዎች ሕግን በመጣስ የሚፈጸም አነስተኛ ወንጀል፣ በንብረት ላይ የሚፈጸም አነስተኛ ጥፋት ትራፊክ መዝጋትና የመሳሰሉት ጉዳት የላቸውም ይላሉ።
ይህ በጣም ጠቃሚ ለሆነ ዓላማ ተግባራዊ እርምጃን ለማነሣሣት የሚከፈል አነስተኛ ዋጋ ነው።
ወንጀሎቹ ትንሽ መስለው ይታያሉ፤ ግን የሚከፈለው ዋጋ ብዙ ነው።
ይህን ለማብራራት ሁለት ጉዳዩች ቀርበዋል።
በአንድ በሆነ መንገድ በፍጥነት መንዳትን ወይም የፖሊስ መኪና በግዴለሽነት ያደረሰችውን አደጋ በመቃወም በአካባቢው የተደረገ ሰልፍ አለ እንበል።
ተቃዋሚዎቹ ትራፊኩን ዘግተው መንገድ ላይ ተጋድመዋል፤ የሚመለከታቸውባለሥልጣናት ተሸክመው እስከሚወስዷቸው ድረስ ከዚያ እይንቀሳቀሱም።
በትራፊኩ መዘጋት የቆመ አንድ ሰው የልብ ድካም አለበት እንበል።
ይህን ሰው ወደ ሆስፒታል በፍጥነት ለመውሰድ አምቡላንስ የሚገኝበት ምንም መንገድ የለም።
ሞተ።
ሰልፉ ዓመፅ አልባና አነስተኛ ወንጀል ያስከተለ ነበር፤ ግን በዚያ ሰውዬ ላይ ያስከተለው ነገር አመፅ ያስከተለና የመጨረሻ ነበር።
በቀጥታ ለሕዝብ በሚተላለፍ ፕሮግራም ለአንድ ስመ ጥር ለሆነ ሰው የሚቀርበውን ቃለ መጠይቅ ቴሌቪዥን ጣቢያው እያስተላለፈ ነው እንበል።
ፖለቲከኛው በቴሌቪዥን መቅረቡ በጣም አከራካሪ ነበር፤ እና በቅርቡም በአንዳንድ ቡድኖች መካከል ከፍተኛ ጥላቻ አትርፏል።
የእሱን በቴሌቪዥን መቅረብ በመቃወም በዕቅድ የተነሱ በርካታ የእስቱዲዮ ተመልካቾች ፕሮግራሙ እንዲቋረጥ ለማድረግ እጅ ለአጅ ተያይዘው በቴሌቪዥኑ ካሜራ ፊት ለፊት ተደረደሩ።
የቴሌቪዥኑ ድርጅት ለአድቨርታይዘሮች ገንዘብ መልሶ መክፈል ስለነበረበት ብዙ ገንዘብ ከሰረ፤ ክብሩንም አጣ።
ተቃዋሚዎቹ አመፅ-አልባ ነበሩ፤ ግን ሕግ በመጣሳቸው ያስከተለው ውጤት በእነሱ ክርክር ውስጥ ያልገቡትን የሌሎች ሰዎች መብት በጣም ጐድቷል።
ቴሌቪዥኑ አመፅ-አልባ ለሕግ አልገዛም ባይነትን ለሕዝብ በማሳወቅና በማዳበር ከሚጠበቅበት በላይ ሠርቷል ለማለት ይቻል ይሆናል፤ እናም ከላይ የቀረበው ሁለተኛው ሁኔታ በመዘዝነት የመጣ ጉዳይ ነው።
ወይም የቴሌቪዥን ድርጅቱ ምንም የሚከስረው ነገር የለም ይሆናል።
ጌራልዶ ወይም ፊል ሌላ ካሜራ ይዞ ተደርድረው ለቆሙት ተቃዋሚዎች ቃለ መጠይቅ ያደርግላቸው ይሆናል።
ሌሎች ሰዎችን በተዘዋዋሪ መንገድ ብቻ የጐዳውን፣ እንደገናም በአጠቃላይ በሕዝቡ ላይ ያደረሰውን ሊጠገን የማይችል ውድመት ያደረሰውን አመፅ-አልባ ለሕግ አልገዛም ባይነት ሌላ ምሳሌ እስቲ ለትንሽ ጊዜ እንመልከት።
«ከግብረ ገብነት ውጭ የሆነ» ብለው በሚጠሩት ጦርነት በተቀሰቀሰ ቁጣ ሊሸፋፍኑት በሚሞክሩት በሕግ አልገዛም ባይነት የሚፈጽሙት የፈሪነት ድርጊት ብሔራዊ አቋምን ያዳክማል፣ በግጭቱ የሚያኮራ ሥራ በሠሩትም ላይ ተጨማሪ ሸክም ይጥልባቸዋል።
«ግብረ ገብነት የጐደለው» ብለው የቆጠሩትና በጦርነት ወቅት የተፈፀመ የጭካኔ ስራ በሚል ካባ ለመሸፈን የሞከሩበትን ሕዝባዊ እምቢተኝነታቸውን ያሳየ የፈሪ እርምጃ፣ የብሔራዊ አቋሙን በማድከምና በጥሉ ወቅት በክብር ላገለገሉት ሁሉ ተጨማሪ ጫናዎችን ጥሎባቸዋል።
እንዲኮበልሉ ግፊት ያደረጉትና የደገፉት በመንግሥት ውስጥና ውጭ ያሉት መሪዎች እንኳን በከባድ ስህተት ውስጥ ናቸው፤ በዚህም ለጠላት የፕሮፖጋንዳ ሰዎች ታላቅ እርዳታና ምቾት ይሰጧቸዋል።
በቬትናምና በካምቦዲያ የተፈጸመው የሕዝብ ጭፍጨፋ ሞራለቢስ እንዲሆኑ በተደረጉ ሰዎች አእምሮ ምንም ክብደት ሳይሰጠው መቅረቱ በጣም የሚያስገርም ነው።
የከፋ ሆኖ የቀረው ልበ ቅን ግን ገራገር የሆነው የዩናይትድ እስቴትስ ፕሬዚዳንት ቬትናም ውስጥ ለተዋጉትና ለሞቱት የመጨረሻው መጥፎ ስም መስጠታቸው ነበር።
«የሕዝቡ ቁስል እንዲያገግም» በሚል ሽፋን ፕሬዚዳንት ካርተር በብዙ ሺህ የሚቆጠሩትን ለወታደርነት በግዴታ ከመመልመል ያመለጡትን ይቅርታ መጠየቃቸው ጦርነቱን «ከግብረ ገብነት ውጭ የሆነ» ብለው ለተናገሩት ቃል ክብር መስጠት ነው።
ይህ በምሳሌነት ከተቀመጠ የሚቀጥለው ትውልድ አሜሪካን እንዲከላከል ጥሪ ቢደረግለት ከጦርነቱ አደጋ ለመዳን ፍላጐቱ አሸንፎት በቀላሉ ጦርነቱን ከግብረ ገብ ውጭ ነው ብሎ በመጥራት ጦርነቱ እስከሚያበቃ ድረስ ቢደበቅ ማን ነው የሚያማርረው?
በመጨረሻም፣ በአሁኑ ጊዜ በስፋት የሚዲያ ሽፋን የተሰጠው አመፅ አልባ ለሕግ አልገዛም ባይነት ከመጠን በላይ እየጐላ መምጣቱን መጠቆሙ ጠቃሚ ነው።
ሕግ ሲጣስ የሚያሳይን አንድ ነገር በቀጥታ እንዲያስተላልፍ በቴሌቪዥን ዕድል ቢሰጠው ሌላ ሁለተኛ ጥሪ አያስፈልግም።
ይህም ለሕግ አንገዛም ባዮች የሚያካሂዱትን ሰልፍ የሚመሩት ሰዎች ዓላማቸው ምንድን ነው ወደሚለው ጥያቄ ያመራናል።
ራሳቸው በሕዝብ ዘንድ ለማስተዋወቅ ነው ወይስ ዓላማቸውን?
በልማድ የተደረሰበት አንድ ጥሩ ነገር አለ፦ ባጋጣሚ መሪው ቅን ቢሆንም፣ ንቅናቄው መሪውን ከሚፈጥር ይልቅ መሪው ንቅናቄውን ቢፈጥር በጣም የላቀ ነው።
በየትኛውም ጉዳይ ቢሆን፣ ለሕግ አልገዛም ባይነትን ድርጊት እየተከታተልክ ተቃውሞ የተነሳበት ጉዳይ በደንብ ተረድተኽው ከሆነ እስቲ ራስህን ጠይቅ።
ካልተረዳህ፣ ምናልባት ጠብ ስለፈጠረው ጉዳይ በእርጋታና በብስለት የሚደረገውን ክርክር በሚገባ በአየር ላይ ማስተላለፍ ትክክለኛው መንገድ ሊሆን ይችላል።
ሚስተር አግኔው ከ1969 ጀምሮ ሥልጣኑን በፈቃዱ እስከሚለቅ ድረስ የዩ.ኤስ ምክትል ፕሬዚዳንት ነበር።
ከእናቷ ማህፀን ተቆርጣ የወጣችው አንዲት ሕፃን ከአድካሚ ፍለጋ በኋላ ተገኝታለች፤ ባለሥልጣናት እንደተናገሩት እናቲቱን አንቃ ገድላ ሕፃኗን ሰርቃ የወሰደችውን ሴት አስረዋል» ብሏል አሶስየትድ ፕሬስ።
ቅዳሜ ዕለት ሕፃኗ በጥሩ ሁኔታ ነበረች።
የሜልቮርን፣ ካንስስ ነዋሪ የሆነችው የ36 ዓመቷ ሴት ሊዛ ኤም.ሞንቶጐመሪ አርብ ዕለት ማታ ተይዛ አፍኖ በመውሰድና በመግደል ተከሳለች።
ዕድሜዋ 23 ዓመት የሆነችው ቦቤ ጆ እስቲኔት ከሚዙሪ ሰሜን ምዕራብ ከተማ እስኪድሞር ውስጥ ነጭ ቀለም በተቀባው ትንሽ ቤቷ በደም ባሕር ተነክራ ሐሙስ ዕለት ተገኝታለች።
የ8 ወር ነብሰ ጡሯ እስቲኔት ከዚህ ቀደም ሲል ከእናቷ ጋር በስልክ እየተነጋገረች እንዳለች በስልክ ሲጨዋወቱ የነበረችው ሴት ከበሯ መቆሟን በመግለጽ ስልኳን እንደዘጋች ባለሥልጣናቱ ተናግረዋል።
የዩ.ኤስ ጠበቃ ቶድ ግሬቭስ እንደተናገረው ሞንቶጐሞሪ ከእስቲንኔት ጋር የተገናኘችው መሥመሩ ክፍት በሆነ የመልእክት ቦርድ እንደሆነና ባለሥልጣናቱም በኮምፒውተር መረጃ ማግኘት እንዲቻል አድርገው እንዳስተካከሉት ገልጿል።
ሞንቶጐመሪ አይጥ ለማደን የሰለጠነ ውሻ ከእስቲንኔት ለመግዛት ትፈልግ እንደነበር ተናግሯል።
ወንጀለኛው ሞንቶጐመሪ ባቀረበችው ቅሬታ ሐሙስ ዕለት ለገበያ 40 ማይል ያህል ተጉዛ ወደ ቶፔካ፣ ካንሳስ መሄዷን ገልጻለች።
ሴትየዋ ለእሷ ባለቤት ስልክ ደውላ በምጥ እንደተያዘችና እንደተገላገለች ነግራዋለች ብላለች።
በሚቀጥለው ቀን ባለሥልጣናቱ እንዳሉት ሞንቶመሪ ሴትየዋን ከኋላዋ ደርሳ በማነቅ ማህፀኗን ከፍታ ልጅቷን ካወጣች በኋላ እትብቱን መቁረጧን ማመኗን ገልጸዋል።
በዚህ ኀብረተሰብ ውስጥ የእናቱ ማሕፀን ተቀዶ የወጣ ሽል የተባለ ነገር «ወንድም» ሆነ «ሴት» ምን እንደምንለው አይገባኝም።
በ8ኛው ወሩ በውርጃ ምክንያት የገደለን ሰው መክሰስ ካልተቻለ ከቢላዋ የተረፈን ሽን ከሰረቀ ሰው ጋር እንዴት መከራከር ትችላለህ።
ለ23 ዓመቷ ሴት ቤተሰቦች መጽናናቱን እንዲሰጣቸው እመኛለሁ።
አንድ ዕብድ ሰው ልጅ ስለፈለገ ብቻ ሰውን ለመግደል በመወሰኑ መሞት አይገባንም።
በዚህ ታሪክ ላይ ሌላ ጥሩ ዜና ካለ እኔ ሲክቶሪያ ጆ በሕይወት እስካለሁ ድረስ የእናቷን ትዝታ እቀሰቅሳለሁ።
ውርጃን ሕጋዊ እንዲሆን ለማድረግ ለቆማችሁት ሰዎች የቀረበው ጥያቄ ይህ ነው፦ ሽሉ ገና ዘጠኝ ወር ያልሞላው ስለሆነ አሁንም ገዳይዋን አፍኖ በመውሰድ ልንወነጅላት እንችላለን?
ዩናይትድ እስቴትስና ብሪታንያ የተባበሩት መንግሥታት በኢራቅ ሰላም አስከባሪነት ሳይሆን፣ በሰብአዊ እርዳታ ሚና እንዲኖራት የሚያደርግ ውሳኔ እያዘጋጁ ነው በማለት በዩ.ኤስ ፕሬዚዳንት ጆርጅ ቡሽ አስተዳደር ከፍተኛ ባለሥልጣን አርብ ዕለት ተናግረዋል።
በተናጠል ዩናይትድ እስቴትስ የኢራቅን ወታደራዊና ሰብአዊ እርዳታ ተልእኮ በሶስት ክፍል በመክፈል በአሜሪካ፣ በብሪታንያ በፖላንድ እዝ ሥር እንዲሆን አድርጋለች በማለት ስማቸው እንዲገለጽ የማይፈልጉት እኒሁ ባለሥልጣን ተናግረዋል።
ስድስት የአውሮፖ አገሮች በእንግሊዝና በፖላንድ የጦር ይዞታዎች ዓለምአቀፋዊ ጠንካራ ኃይል ለመመሥረት ወታደሮችን አዋጥተው ለመስጠት ተስማምተዋል ሲሉ ባለሥልጣኑ ገልጸዋል።
ረቂቅ ውሳኔው ስደተኞችንና ተፈናቃይ ሰዎችን በመርዳት፣ በመልሶ ግንባታና በሰብአዊ እርዳታ እረገድ የተባበሩት መንግሥትት የሚኖረውን ሚና ይገድባል ብለዋል ባለሥልጣኑ።
ዩናይት እስቴትስና ብሪታኒያ መቼ ለሕዝብ እንደሚገለጽ ፕሮግራም ባይወጣም ለውሳኔው ከቀረቡ ጥቂት ጥቃቀን ማብራሪያዎች በስተቀር በሌሎቹ በሁሉም በስማምተዋል ብለዋል ባለሥልጣኑ።
የተባበሩት መንግሥታት ባለሥልጣናት ሰብአዊ እርዳታ ለመስጠት አስቀድመው ኢራቅ ገብተዋል።
የተባበሩት መንግሥታት ዋና ፀሐፊ ኮፊ አናን በዚህ ሳምንት እንደተናገሩት ንጹ የኢራቅ ፖለቲካ እንዲያንሰራራ አስተዋጽኦ ለማድረግ ቢችልም እንኳል ከጦርነት በኋላ ያለችውን ኢራቅ የመቆጣጠር ፍላጐት የለውም ብለዋል።
የደኀንነት ጥያቄን እንውስድ።
በዚህም የተባበሩት መንግሥታት እጁን የማስገባት ፍላጐት ያለው አይመስለኝም» ብለዋል አናን።
«የባበሩት መንግሥታት ኢራቅ ሙሉ በሙሉ ለመያዝና ለማስተዳደር ፈልጓል የሚል አስተያየት ነበር፤ ይህም እንዲሁ እውነት አልነበረም።»
የተባበሩት መንግሥታት ከሰብአዊ እርዳታ ባሻገር አስተዋጽኦ ማድረግ የሚችለው ፖለቲካዊ ሁኔታዎችን ማመቻቸት ነበር» ብለዋል አናን።
የቀረበው ረቂቅ ውሳኔ ከታሊባን አገዛዝ በኋላ የአፍጋኒስታንን መንግሥት ለመመሥረት የረዳውንና የዚህ አይነቱን ስብሰባ ያደረገውን የተባበሩት መንግሥታትን በሚደግፉ ሌሎች የተባበሩት መንግሥታት የፀጥታው ምክር ቤት አባላት በኩል ምናልባት ተቃውሞ ሊያጋጥመው ይችላል።
የዩ.ኤስ መከላከያ ሚኒስትር ዶናልድ ኤች ራምስፊልድ ኢራቅን፣ አፍጋኒስትንና የፋርስ ባሕረ-ሰላጤ አገሮችን ጐብኝተው እንደተመለሱ አርብ ዕለት ከጠቅላይ ሚኒስትር ቶኒ ብሌየርና ከመከላከያ ሚኒስትር ጊኦፍ ሁን ጋር ተገናኝተው ስለውሳኔው ተወያይተዋል።
የባበሩት መንግሥታት ሚና እንደሚጫወት ግን ያንን ሚና የሚዘረዝረውን ረቂቅ ውሳኔ ለሕዝብ ይፋ እንደማያደርግ ተስፋ ማድረጋቸውን ራምስፊልድ በኋላ ተናግረዋል።
ራምስፊልድን በሂትሮው የአውሮኘላን ማረፊያ ለጋዜጣዊ መግለጫ የተቀላቀሏቸው ሁን እንዲሁ ስለ ረቂቅ ውሳኔው ምንም አልተናገሩም።
በኢራቅ «ወደፊት ስለሚደረገው ግስጋሴ ባለተስፋ መሆናችንን ትክክል ነን» ብለዋል ሁን ሲናገሩ።
መቼ እንደሚሆን ግልጽ አይሁን እንጂ ጠንካራ ዓለም አቀፋዊ ኃይሎች በተቻለ መጠን በቅርቡ ወደ ኢራቅ ይላካሉ በማለት የዩ.ኤስ ባለሥልጣን ተናግረዋል።
እነዚያ ወታደሮች ሥርዓት እንዲመለስና እንዲጠበቅ፣ እንዲሁም እንደ የውሃ ማከፋፈያዎችና የኤሌክትሪክ ኃይሎች እድሳት፣ ምግብና የመድሀኒት ዕርዳታ ማከፋፈል ያሉ ሰብአዊ ፕሮጀክቶችን በመቆጣጠር ተግባር ይሰማራሉ።
ወታደሮችን የሚያዋጡ ስድስት አገሮች ጣሊያን፣ እስፔን፣ ዩክሬን፣ ዴንማርክ፣ ኔዘርላንድስና ቡርጋሪያ ናቸው ሲሉ ባለስልጣኑ ገልፀዋል።
የእነዚህ አገሮች ተወካዮች ከእንግሊዝ ባለሥልጣናት ጋር እ.ኤ.አ ግንቦት 7 እንዲሁም ከፖላንድ ባለሥልጣናት ጋር ግንቦት 12 ይሰበሰባሉ፤ ዓላማውም እያንዳንዱ አገር አስተዋጽኦ የሚያደርገው ምን ዓይነት ኃይሎችን እንደሆነና በእንግሊዝ ወይም በፖላንድ እዝ ሥር መሆን አለመሆናቸውን ለመወሰን ነው።
በዩ.ኤስ በኩል ያለው ጠንካራው ጦር የአሜሪካን ወታደሮች የሚይዝ ይሆናል።
ያ ጓድ 20000 የሚደርሱ ወታደሮች ያለው ክፍለ ጦር ሲይዝ የሁለቱ ጦር ይዞታዎች ወታደራዊ ጥንካሬ ገና የሚወሰን ይሆናል ብለዋል ባለሥልጣኑ።
ዓለምአቀፋዊው ተቆጣጣሪ ኃይል በዩ.ኤስ የጦር አዛዥ በጄኔራል ቶሚ ፍራንክ ሥር ይሆናል።
ቢያንስ ለመነሻ የቅንጅቱ ጠንካራ ኃይሎች ኢራቅ ውስጥ ያሉትን 135000 የአሜሪካ ወታደሮች የሚተኩ ሳይሆን የሚጨመሩ ናቸው ብለዋለ ባለሥልጣኑ።
ጠንካራው ኃይል ደኀንነትን በማስጠበቅና ሰብአዊ እርዳታን በመስጠት ላይ የሚያተኩር ሲሆን ሌሎቹ የዩ.ኤስ ወታደሮች ኢራቅ ውስጥ ያሉትን የሳዳም ሁሴን መንግሥትንና የታጠቁ ወገኖች ቅሪቶችን በመመንጠር ላይ የሚያተኩር ይሆናል።
የሆነ ሆኖ ጠንካራ ጦር ለመመሥረት ለሚደረገው ጥረት ሌሎች አገሮች ተጨማሪ ወታደሮች ባዋጡ ቁጥር በኢራቅ ውስጥ የሚፈለጉት የዩ.ኤስ ወታደሮች ቁጥር እየቀነሰ ይሔዳል ብለዋል ራምስፊልድ።
የባበሩት መንግሥታት ውሳኔና ዓለምአቀፉ የደኀንነት ኃይል ሁለቱም ተነጥለው እንዲቀሩ ባለው ዕቅድ ሶስቱ የዩ.ኤስ አገሮች ፈረንሳይ፣ ጀርመንና ሩሲያ የኢራቅን ጦርነት በኃይል ተቃወሙ።
ወታደር ለመላክ የተስማሙት አንዳንድ የኔቶ አባል አገሮች ለዚህ ተግባር ኔቶ ሥልጣን እንዲሰጣቸው ሳይፈልጉ አይቀሩም ብለዋለ ባለሥልጣኑ።
የዚህ ዓይነቱ የሥልጣን ማግኘት ጥያቄ በኀብረቱ የመከላከያ ዕቅድ አውጭ ኮሚቴ በኩል የሚቀርብ ሲሆን ፈረንሳይን አይጨምርም ብለዋል ባለሥልጣኑ።
ለዓለም አቀፋዊው ጠንካራ ኃይል የወጣው ረቂቅ የተወሰነው በአብዛኛው የኔቶ አባሎች ባሉበትና የ 16 አገሮች ተወካዮች በተገኙበት ሲሆን ሁን በሰብሳቢነት በጠራው በረቡዕ ዕለቱ ስብሰባ ላይ ነበር።
ፊሊፒንስ፣ ደቡብ ኮሪያ፣ ኳታርንና አውስትራሊያን ጨምሮ ሌሎች አገሮች እንደ መስክ ሆስፒታሎች፣ መሀንደሶች፣ ፈንጂ አስወጋጅ ቡድኖች ወይም የኑክሊየር፣ የባዮሎጂካዊና የኬሚካል ጦር መሣሪያ አዋቂዎች ያሉትን ሌሎች እርዳታዎች ለመካክ ተስማምተዋል።
የዩ.ኤስ፣ የፖላንድና የእንግሊዝ የጦር ይዞታዎች በኢራቅ ውስጥ የሚገኙ የጐሳ፣ የሃይማኖት፣ የነገድና የፖለቲካ ቡድኖችን ከግንዛቤ ውስጥ ለማስገባት ይገደዳሉ። ባለስልጣኑ እንዳሉት።
ለምሳሌ በሰሜን ኢራቅ በአብዛኛው ክፍል በብዛት የሚገኙት የኩርዶች ጐሳ ቢሆኑም በባግዳድ ውስጥ እንዲሁ በርካት የኩርድ ጐሳዎች አሉ።
አንዳንድ የአረብ አገሮችም ጭምር ኢራቅን በማጠንከሩ ተግባር ውስጥ ሚና ለመጫወት ይፈልጋሉ፤ ነገር ግን የፖለቲካ፣ የሃይማኖትና የጐሳ ሁኔታዎችን ከግንዛቤ ውስጥ በማስገባት ወታደሮቻቸውን ለመላክ ፈቃደኛ ሆነው አልተገኙም ብለዋል ባለሥልጣኑ።
በባሕረ-ሰላጤው የኀብረት ምክር ቤት ውስጥ ያሉ አገሮች ለሚደረገው ጥረት ገንዘብ ለመስጠት ፈቃደኛ ሆነዋል።
ራምስፊልድ በተጨማሪ አርብ ዕለት በመካከለኛው ምሥራቅ የአሜሪካ አጋር ከሆኑት ከዮርዳኖሱ ንጉሥ አብዱላህ ጋር ተገናኝተዋል።
የመከላከያ ባለሥልጣኖች እንዳሉት ወደ ዮርዳኖስ ወይም እስራኤል ሚሳየል እንዳይተኮስ ለመከላከል ወደ ምዕራብ ኢራቅ ለሚገባው ለዩ.ኤስ ድንገተኛ ጥቃት-ፈጻሚ ልዩ ጦር እርዳታ አድርጋለች።
ራምስፊልድ ሁለቱ ስለምን እንደተወያዩ አልገለጹም።
የተወገዱት የፓኪስታኑ ጠቅላይ ሚኒስቴር ናዋዝ ሻሪፍ የስደት ኑሮአቸውን በሳውዲአረቢያ ለመኖር ጉዞአቸውን እያቀኑ ነው።
በፕሬዚዳንቱ ምህረት ከተደረገላቸው በኋላ ትላንትና ፓኪስታንን ለቀዋል።
ሻሪፍ በወታደራዊው መፈንቅለ መንግስት ከተወገዱበት ያለፈው አመት አንስቶ በእስር ላይ ነበሩ።
በጠለፋና በሙስና ወንጀል ተፈርዶባቸው ነበር።
ሳውዲ አረቢያ ሻሪፍንና ከ 12 በላይ የሆኑትን ቤተሰቦቻቸውን ለመውሰድ የሰጠችው ምክንያት ሰብአዊነት ነው።
የዩ.ኤስ ፕሬዚዳንት ጆርጅ ደብልዩ ቡሽ ለካናዳ ጠቅላይ ሚኒስትር ለጂን ችሬቲየን በኢንዱስትሪ የበለጸጉት አገሮችና ሩሲያ በሚቀጥለው ጊዜ በሚያደርጉት የመሪዎች ስብሰባ ላይ ሊያገኙዋቸው መጓጓታቸውን ሰኞ ዕለት በስልክ የገለጹላቸው መሆኑን ኋይት ሐውስ ማክሰኞ ዕለት ተናግሯል።
«ሁለቱ መሪዎች ስለሚቀጥለው የቡድን 8 ስብሰባ፣ ስለዩ.ኤስ - ካናዳ /ግንኙነት/ እና ስለሌሎች ዓለም አቀፋዊ አሳሳቢ ጉዳዮች መወያየታቸውን «የቡሽ ቃል አቀባይ አሪ ፍሌሸር ፖሪስ ውስጥ ከጁን 1-3 ከሚካሄደው የመሪዎች ስብሰባ በፊት ትንሽ ቀናት ቀደም ብሎ ተናግሯል።
«ኢቪያን ውስጥ እርስ በርሳቸው ለመገናኘት እንደጓጉ ሁለቱም ተናግረዋል።
እንዲሁም ስለ አፍግሃኒስታን፣ በዲሞክራሲያዊ ሪፑብሉክ ኮንጐ ውስጥ ስላለው ሁኔታና ስለዓለም አቀፋዊ ኢኮኖሚ አንስተው መነጋገራቸውን» ፍሌሸር ገልጿል።
ካናዳ በተቃወመችው በኢራቅ ጦርነት በተፈጠረው ቀዝቃዛ ግንኙነት የተነሳ ቡሽ ካናዳን ለመጐብኘት ያወጡት ዕቅድ ላልተወሰነ ጊዜ አራዝመው በዚህ ፋንታ ያን ወታደራዊ ዘመቻ ያፀደቁትን የአውስትራሊያን ጠቅላይ ሚኒስትር የጆን ሃዋርድ ጉብኝት ለማስተናገድ መርጠዋል።
ሰኞ ዕለት ችሬቴን ለጋዜጠኞች ሲናገሩ ከየካቲት መገባደጃ ጀምሮ ያልተነጋገሩት እሳቸውና ቡሽ ኢራቅን፣ በሚቀጥለው የሚደረገውን በኢንዱስትሪ የበለጸጉ የቡድን 8 አገሮች የመሪዎች ስብሰባንና የአፍሪካን እርዳታ ጨምሮ ስፋት ባላቸው ጉዳዮች ላይ መወያየታቸውን ገልጸዋል።
«ምንጊዜም በጥሩ ሁኔታ ላይ ነው የምንገኘው።
በአንድ ጉዳይ ላይ አንዲሁ አንስማማም» ብለዋል የካናዳ መሪ።
የከሸፈው የፓናማ መፈንቅለ መንግሥት መሪ ሻለቃ ሞይስስ ጊሮልዲ በተቀበረበት ጊዜ ሰውነቱ በብዙ ጥይት ተደብድቦ ቆስሏል፤ ጭንቅላቱ ተከስክሷል የእግሩ ቅልጥምና ጐድን አጥንቱ ደቋል።
እነዚህ የፓናማ መፈንቅለ መሪ የማኑኤል አንቶኒኦ ኖሬጋ የተለዩ ፊርማዎች/ምልክቶች/ ነበሩ።
ከፖናማ ሻለቃ -2000 ተገንጣይ ጦር ጠቅላይ ሰፈር ውስጥ የአማፂው መኮንን ለረጅም ጊዜ ህመም እየተሰማው በአሰቃቂ ሁኔታ እንዲሞት ሲደረግ ጄኔራል ኖሬጋ ራሳቸው በአካል በተገኙበት ፍፃሜውን ለማየት ቁጥጥር ያደርጉ እንደነበር የደኀንነት ሪፓርቶች የማየት መብት ያላቸው የዩ.ኤስ ባሥልጣን ተናግረዋል።
በንዴት ጡፈው፣ ለረጅም ጊዜ በሥካርና እምነት-በማጣት ተወጥሮ ሚስተር ኖሬጋ በመፈንቅለ መንግሥቱ የተሳተፉትን 70 ያህል ወታደሮቹን በሞት መቅጣቱ ፖናማ ከተማ ውስጥ የአስከሬን ማቃጠያ ቦታዎችንና ቀብሮችን ሲከታተሉ የነበሩት የዩ.ኤስ ባለሥልጣን ተናግረዋል።
አሁን በየምሽቱ የሚተኛበትን ቦታ ይቀያይራል፤ አንዳንዴ ደግሞ በየምሽቱ ከአንድ ጊዜ በላይ ይቀያይራል።
ምግቡ አብዛኛውን ጊዜ የሚዘጋጀው በሚያምናቸው ሴቶች ሲሆን---በቋሚ ዕቁባቱ በቪኪ አማዶና በእሷ እናት በኖርማ ነው።
ለተወሰነ ጊዜ የዋና ቢሮውን የተቆጣጠሩትን የኩዴታው አቀናባሪዎች ደውለው የእንኳን ደስ አላችሁ ምኞት የገለፁላቸውን የሰዎች ስም ዝርዝር እየሰበሰበ ነው።
ብዙ የሚገጥማቸው ጠላቶች አሉት።
ዩ.ኤስ እያመነታች የደገፈችው አመፅ ከተነሣ ከሁለት ሳምንታት ጀምሮ ሚስተር ኖሬጋ ሥልጣኑን ለማቆየት እጅግ አረመኔነቱንና ቀልጣፋነቱን አሳይቷል።
እስካሁን የከሸፈው መፈንቅለ መንግሥት ለዩ.ኤስ የውጭ ፖሊሲ ዋና አሳፋሪ ጉዳይ ቢሆንም እንዲያው በሚስተር ኖሬጋና በዋሽንግተን መካከል ለሶስት አሥርት ዓመታት ዘልቆ የቆየው ጊዜ ያለፈበት ግንኙነት የመጨረሻ ምዕራፍ ነበር።
በአደንዛዥ ዕፅ ወንጀል በየካቲት 1988 የቀረበበትን ክስ ተከትሎ ላለፉት ሁለት ዓመታት አሜሪካ በዚህ አምባገነን መሪ ላይ ያካሄደችው ጦርነት የዚያ ግንኙነት ቅርስ ነበር።
የአሜሪካ የውጭ ጉዳይ ፖሊሲ ኖሬጋን ለማጥፋት ቆርጦ ከመነሳቱ በፊት የፖናማ የረጂም ጊዜ ታሪክ ከሆነው የአድመኞችና የባሕር ላይ ወንበዴዎች ጉድጓድ ውስጥ እንዲወጡ መክረውት ነበር።
ባብዛኛው ላለፉት 30 ዓመታት ይመቹታል ተብለው ከታሰቡት አንዱ ጋብቻ ነበር።
ለምሳሌ በ1960 ሚስተር ኖሬጋ በፔሩ በልሁቃን ወታደራዊ አካዳሚ ውስጥ እጩ መኮንንና ለዩ.ኤስ መከላከያ ደኀንነት ኤጀንሲ የሥልጠና ላይ ሰላይ በነበረበት ጊዜ ሴተኛ አዳሪዋን አስገድዶ መድፈሩንና በጭካኔ መደብደቡን በማመኑ የሊማ ባለሥልጣናት በእሥር ላይ እንዲቆይ አድርገውት እንደነበር የወቅቱ የዩ.ኤስ መረጃ ይናገራል።
ሴትየዋ ልትሞት ነበር።
ግን የዩ.ኤስ ደኀንነት ከዚህ ሰላይዋ ጋር ያላትን ግንኙነት ማቋረጥ ወይም ከእጇ እንዳይወጣ ከማድረግ ይልቅ እንዲሁ ሪፖርቱን መዝግቦ አስቀመጠ።
ሚስተር ኖሬጋ ት/ቤት እያለ ግራ አዝማሚያ ካላቸው ጋር በመቀላቀሉ ያገኙት ጉርሻ ለዩ.ኤስ ጥቅም በጣም አስፈላጊ እንደሆነ ታመነበት።
ከዚያ ነጥብ በኋላ ዩ.ኤስ በፖናማውናያን ላይ የሚደርሰውን ችግር መቆጣጠር ጀመረች።
ዩ.ኤስ በርካታ አምባገነኖችን በጓደኝነት ትቀርብና በኋላ ጠላት ታደርጋቸዋለች፤ ግን ሁሉም ጠቃሚ አልነበሩም።
55 ዓመት ዕድሜ ኖሬጋ እንደ ኢራኑ ሻህ ለስላሳ አልነበረም፤ እንደ ኒካራጓው ኦናስታሲኦ ሶሞዛም ጨዋ አልነበረም፤ እንደ ፈርዲናድ ማርቆስም ንጉሠ ነገሥት አልነበረም ወይም እንደ ሃይቲው ቤቢ ዶክ ዱቫሊየር ደም የሚያፋስሱም አልነበረም።
አሁንም ከእነዚህ ሁሉ የላቀ ጥንካሬ አለው።
እናም ከፍላጐት የተነሣ ዩ.ኤስ ስህተት ልትሠራ ትችላለች፤ ሰውየውን ከሥልጣን ለማውረድ አሁንም ተስፋ አላት፤ ግን በእሱ በኩል የሚፈጸም አንድ ስህተት ለሞት ይዳርገዋል።
«ዩ.ኤስ አስካሁንም ለኖሬጋ ዝቅተኛ ግምት ትሰጣለት» አሉ የቀድሞ የፖናማ አምባሳደር አምብለር ሞስ።
«የመኖር ጥበብን ተክኖታል።»
ሚስተር ኖሬጋንን በመደገፍ ያሳለፈችውን ረጂም ታሪክ ስንመለከት አሁን ዩ.ኤስ የወሰደችው እርምጃ የእሱን ሕልውና የሚያስረዝም እንጂ የሚያሳጥር አይደለም።
በ1988 በፖናማ በደረሰው አደገኛ ኢኮኖሚያዊ ሁኔታ ሚስተር ኖሬጋ ሊወድቅ ተንገዳግዶ ነበር፤ ግን እየጨመረ የሄደው የውጭ ግፊት ብቻ ነበር ለጭቆናው ተጨማሪ ይቅርታ እንዲያገኝና ራሱ ባመጣው የተዛባ አስተዳደር ማምለጫ መንገድ የከፈተላቸው ብለዋል ሚስተር ሞስ።
«ዩ.ኤስ እጆቿን አጣጥፋ ብትቀመጥና ምንም ነገር ባትሠራ ኖሮ 1988ን ማለፍ ያዳግታት ነበር» በማለት ሞስ ተከራክረዋል።
ምናልባት ዋና የሆነው ነገር አምባገነኑ ዙፋኑን እንደያዘ እንዲቆይ ለማድረግ የሚስተር ኖሬጋ አጋሮች ሊያደፋፍሩት አንዳንዴም ሊያስገድዱት - ጣልቃ መግባታቸው ነበር።
አንድ የኮሎምቢያ የአደንዛዥ ዕፅ ዝውውር አለቃ ጉዳዩ በ1987 በመሰማት ላይ እንዳለ እንደተናገረው ጄኔራል ኖሬጋ የተመቻቸ የስደት ኑሮ ካገኘ አዛዥነቱን እንደሚለቅ፣ ከላዩ ላይ ስሙ የተቀረፀበት ከማሆጋኒ እንጨት የተሠራ አንድ እጅ ስፋት ያለው ሳጥን እንዲላክለት ከዩ.ኤስ ጋር እየተደራደረ ነው ብሏል።
«አጣብቂኝ ውስጥ ገብቷል» አሉ በኖሬጋ ላይ የተነሱትን የካቶሊክ ተቃዋሚዎች የመሩት አባ ፌርናንዶ ጓርዲያ።
«አሜሪካኖች ምንም መውጫ ቀዳዳ ሳይሰጡት ትተውታል።
ምንም ሌላ አማራጭ ባጣህበት ጊዜ ለመዋጋት ቀላል ነው።»
በውጊያው የሚያገኘው ዋና ጥቅም ስለአሜሪካ ዘዴና ድክመት የጠለቀ ዕውቀት ማግኘት ነው።
ኖሬጋ ብዙ ጊዜ ለጓደኞቹ ሲናገር ትኩረታቸው በአጭሩ ከሚቀጨው በትግል ውስጥ እምብዛም ትዕግሥት ከሌላቸው አሜሪካውያን ጋር ለመጋፈጥ ትዕግሥት ዋና መሣሪያ ነው ይላል።
ዩ.ኤስ ወጣቱን ቶኒ ኖሬጋን ያገኘችው ሊማ ውስጥ ኮሪሎስ ሚሊታሪ አካዳሚ የሁለተኛ ዓመት ተማሪ በነበረበት ወቅት በ1959 መገባደጃ ላይ እንደሆነ የዱሮው የዩ.ኤስ ደኀንነት ባለሥልጣን ተናግረዋል።
ግንኙነቱ የተፈጠረው በአንድ ወላጅ በኩል የኖሬጋ ወንድም በሆኑት ሉዊስ ካርሎስ ኖሬጋ ሁርታዶ ተብለው በሚጠሩት፣ መቀመጫቸው ፔሩ ሆኖ የፖናማ ዲኘሎማት በነበሩት ሰው አማካኝነት ነበር።
ሉዊስ ካርሎስ አሜሪካኖችን በመርዳት ማንኛውም ፓናማዊ መኮንን ከጥሩ የስራ ደረጃ ላይ እንደሚደርስ በማወቃቸው ቶኒ ከእሱ ጋር ከሚማሩ ተማሪዎች፣ ከሁሉም በላይ ከመኮንኖችና ከመምህራኑ የቀሰመውን የግራ ዝንባሌ በመጥቀስ ስለእሱ የሚገልጸውን ሪፖርት አስተላለፉ።
ሰላይ ተፈጠረ።
በጓደኞቹ ፖይንአኘል ፊት እየተባለ ለሚጠራው፣ ፊቱን ፈንጣጣ ለበላውና አጠር ቀጠን ላለው ኖሬጋ የሚያጓጓ ልምድ ነበር።
ከአባቱ ሠራተኛ በዲቃላነት ተወልዶ በፖናማ ሲቲ ማዕከላዊ ገበያ አካባቢ ባሉት ትራ መንገዶች አድጓል።
ቶኒ ከአብዛኛዎቹ እጩ መኮንኖች አራት ዓመት ይበልጥ ነበር፤ ወደ አካዳሚው ሊገባ የቻለውም ወንድሙ የልደት ሰርተፍኬቱን በተሳሳተ መንገድ አስተካክሎ ስለሰጠው ነበር።
ከፔሩውያን ጓደኞቹ በትምህርት የበላይነት ያለው አድርጐ ራሱን ይቆጥራል፤ አብዛኛዎቹ ጓደኞቹ ከሀብታም ቤተሰብ የተወለዱና በጥባጭ በመሆናቸውም ከፍተኛ ዲሲኘሊን ወዳለበት፣ እንደ ተሐድሶ ት/ቤት ዓይነት ሆኖ በፈረንሳይ-ሞዴል ወደ ተመሠረተው አካዳሚ የተላኩ ናቸው።
ወታደራዊ መለዮውን አድርጐ በደንብ የተተኮሰ ፈረንሳይ-ሠራሽ ዮኒፎርሙን ለብሶ ኖሬጋ በችግረኛ ሕይወቱ ውስጥ በጣም የተከበረና ከምንጊዜውም ይልቅ በጣም ኃይለኛ የሆነ መስሎ ተሰማው ሲሉ የወቅቱ ጓደኞቹ ተናገሩ።
«የሚሊታሪዝም አምልኮ ባለባትና መኮንኖች ከልዩ መብት ጋር እንደ ልሁቅ በሚቆጠሩባት አገር ውስጥ የወርቅ ቁልፎች ያሉት ያሸበረቀ ዩኒፎርም ለብሷል» በማለት ፔሩ ውስጥ የነበረው ጓደኛውና ከዚያም የዕድሜ ልክ ጓደኛው የሆነው ዳሪኤን አያላ ያለፈውን በማስታወስ ተናግሯል።
የሚስተር ኖሬጋ ከአሜሪካ የደኀንነት ኤጀንሲዎች ጋር የተመሠረተው ግንኙነት በ1966 ወይም በ1967 በኮንትራት መልክ የተከናወነ ነበር።
ቺሪኩይ ክፍለ ሀገር የጦር ሠፈር የእሱ አዛዥ መኮንን የነበረው ሻምበል ኦማር ቶሪጆስ ተንኮል የተሞላበት ሥራ ሰጠው፦ የተሰጠውም ሥራ ሚስተር ኖሬጋ የክፍለ ሀገሩን ዋና የደኀንነት አግልግሎት ያደራጃል የሚል ነበር።
የስለላው መዋቅር ሁለት ደንበኞችን ያስተናግዳል፤ የፖናማ መንግሥት በክልሉ ውስጥ የፖለቲካ ተቀናቃኞቹን ይቆጣጠራል፤ ዩ.ኤስ ደግሞ ባካስ፣ ዴል ቶሮስና ፑኤርቶ አርሙኤልስ ውስጥ በተባበሩት የፍራፍሬ ኮርፖሬሽን የሙዝ ተክል ሥር በተደራጁት ማኀበራት ውስጥ የኮሚኒስትን ተጽእኖ ፈለግ ትከታተላለች።
የተባበረው የፍራፍሬ ኮርፖሬሽን ለፖናማ ብሔራዊ ገቢ ከፍተኛ አስተዋጽኦ ከሚያደርጉት ሁለት ድርጅቶች አንዱ ነው።
ለማንኛውም የፖናማ መሪ የግል ፍላጐትን ማርካት ቅድሚያ የሚሰጠው ጉዳይ ነው።
የሚስተር ኖሬጋን የቅድሚያ ክፍያ በወር ከ50 እስከ 100ዶላር ነበር፤ ከዚህም በተጨማሪም አልፎ አልፎ የመጠጥና የሸቀጣ ሸቀጥ ስጦታ በአሜሪካ ፖስታ ቤት የገንዘብ ምንዛሪ በኩል ያገኛል።
ይህም በአሜሪካ የኑሮ ደረጃ መጠነኛ ክፍያ ነበር፤ ግን የሥራ ጓደኞቹ መኮንኖች እንደሚያስታውሱት በየወሩ ከ300 እስከ 400 ዶላር ድረስ ከሚሰጣቸው አነስተኛ የወር ደመወዝ ላይ ለኖሬጋ ይህ ሲጨመርለት ጤናማ በሆነ መልኩ ገቢውን ከፍ አድርጐለታል።
«ጥሩ አጋጥሞታል» በማለት ሚስተር ኖሬጋንና የሥራ እንቅስቃሴውን ይመራ የነበረው የቀድሞው የፖናማ ኮሎኔል አስታውሶ ተናግሯል።
«ሥልጣን እንዲያገኝ የረዳውን ፋይሉን አሳመረ። »
በ1964 ሻምበል ኖሬጋ የናሽናል ጋርድ ሥራ ያዘ---የችሪኩይ ክፍል ሀገር ዋና ከተማ በሆነች ዴቪድ ሲቲ የሕዝብ መጓጓዣ ፖሊስ ዋና አዛዥ ሆነ--- ይህም ለማደግ ለሚጓጓው ከፍተኛ ሰላይ እንደፈለገው ተስተካክሎ የተሠራለት ነበር።
መንጃ ፈቃድ በሚፈልጉ የታክሲና የአውቶብስ ሹፌሮች ላይ ጫና እየፈጠረ ተደብቆ የቆየ መረጃ አገኘ።
በአካባቢው ታዋቂ ከሆኑ ሰዎች ውስጥ የትኞቹ ሰክረው እንደነዱ፣ የትኞቹ ከዕቁባቶቻቸው ጋር እንደተገኙ አወቀ።
የማኀበራት መሪዎች ሜይ ዴይን በሰልፍ ለማክበር ሲያቅዱ መንግሥት አመፅ ይነሣል በማለት ሥጋት አድሮበት በነበረበት ጊዜ ይህ መረጃ በ1967 በፖናማ መንግሥት እጅግ ጠቃሚ እንደነበር ተረጋግጧል።
የአካባቢው ማኀበር መሪ ከምክትሉ ሚስት ጋር ተኝቶ እንደነበር ሚስተር ኖሬጋ አውቋል።
መረጃውን በበራሪ ወረቀት ጽፎ በተባበረው የፍራፍሬ ኩባንያ በሚተዳደረው በፒኤርቶ አርሙኤልስ ሙዝ ወደ ውጭ በምትልከው ከተማ ውስጥ በእጅ ተሰራጭቶ ሙሉ በሙሉ ተዳረሰ።
ይህ ዘመቻ የማኀበራት መሪዎችን ስለከፋፈላቸው መንግሥት እነሱን ለመቆጣጠር ቀላል ሆኖ አገኘው።
በኒው ዩርክ ከተማ ወደ ዋናው ቲያትር ቤት በሚወስደው ግራና ቀኝ መንገድ እንደሚታይ ቲያትር የሚቆጠር ነበር» በማለት ሚስተር ማርቲኒዝ አስታውሰው ይናገራሉ።
«ኖሬጋ ሁሉንም ተቆጣጠረው።
ሰውየው በጣም የሚደነቅ ነበር።
ኖሬጋ ጉቦ በመስጠትና ሰዎችን እንዲህ ላደርጋችሁ ነው እያለ በማስፈራራት ኤክስፐርት ነበር።
ይሁን እንጂ ቺሪኩይ ውስጥ በቆየባቸው ዓመታት ሚስተር ኖሬጋ መኮንንነቱን፣ ብልሹነቱንና ብልህነቱን አጋልጧል።
የአካባቢው ጠበቃ የሰብአዊ መብት ተከላካይ ሮድሪጐ ሚራንዳ አስታውሶ እንደተናገረው የእሱ ቢሮዎች ባሉበት ዳቪድ ውስጥ በ5ኛው ዞን ጋሪሰን ዋና መሥሪያ ቤት በሥካር የነበዘው ኖሬጋ በእሥረኞች ክፍል ገብቶ ጉብኝት ማድረጉን ገልጿል።
ሚስተር ኖሬጋ ሁሉም ልብሳቸውን እንዲያወልቁና በግቢው ዉስጥ እርቃናቸውን እንዲሮጡ አዟቸው ሲስቅባቸው ከቆየ በኋላ ወደ ቢሮው ተመልሷል።
«ሰዎች አንድ የሆነው ነገር አለ በማለት መደነቅ ጀመሩ» ብሏል ሚስተር ሚራንዳ የነበረውን ነገር በማስታወስ።
ግን በዚህ ሁሉ ጊዜ ውስጥ የዩ.ኤስ ወታደርን እስከተመለከተ ድረስ ሚስተር ኖሬጋ በሞዴልነት የሚቀርብ ምልምል ወታደር ነበር።
ፖናማ ውስጥ ፎርት ጉሊክ በመግባት በአሜሪካ መኮንኖች ስለደኀንነትና ስለፀረ-ደኀንነት ሥልጠና ለመውሰድ በጁላይ 1967 ፈረመ፤ የ1983 ቅጂ በዝርዝር እንደገለጸው ሚስተር ኖሬጋ ከዚያ ጀምሮ በምስጢር ተያዘ።
ሳይኮሎጂን ስለመጠቀም ኮርስ ለመውሰድ በዚያው ዓመት በሴኘቴምበር ወደ ፎርት ብራግ በረረ፤ ከዚያም «ወታደራዊ ደኀንነት ለመኮንኖች» የተባለ የሁለት ወር ኮርስ ለመካፈል ፖናማ ውስጥ ወደ አሜሪካ ት/ቤት ተመለሰ።
አንዳንድ የአሜሪካ መኮንኖች ዝግጁነቱንና ጥናት ወዳጅነቱን እንደታማኝነት ይቆጥሩት ነበር፤ ግን ይህን ያሉት በስህተት ነበር።
በሕዝብ ላይ አመኔታ በሌለው በአምባገነኑ መሪ ቶሪጆስ ላይ ከዓመት በፊት የመፈንቅለ መንግሥት ሙከራ በተደረገበት ጊዜ ለመደምሰስ ያስቻለውን ወሳኝ እርዳታ ካደረገለት በኋላ ኖሬጋ በ1970 በፖናማ ጂ-2 ተብሎ በሚጠራው መሥሪያ ቤት የደኀንነት ዋና ኃላፊ ሆኖ ተሾመ።
ከጄኔራል ቶሪጆስ ጋር የማይለይ ጥላና የፖናማን ምስጢር ሁሉ የሚይዝ ሆነ።
በአሁኑ ጊዜ ሌተናል ኮሎኔል የሆነው ኖሬጋ በር እያንኳኩ ከመጡት ከእስራኤል፣ ከታይዋንና ከሌሎች የደኀንነት አገልግሎቶች ጋር ይቅርና ከኩባም ጭምር ግንኙነቱን አስፋፉ።
የዩ.ኤስ ዲኘሎማቶች ኮሎኔል ኖሬጋ እንደ ጨረቃ እያበራ መሄዱን በመግለጽ ለሲ.አይ.ኤ ቅሬታቸውን በገለጹበት ወቅት የደኀንነት ኤክስፐርቶች ምንጊዜም አበክረው የሚናገሩት ታማኝነቱ በቅድሚያ ለአሜሪካ መሆኑን ነበር።
ቀደም ሲል በውጭ ጉዳይ ሚኒስቴር ውስጥ የኩባንና የዩ.ኤስን ተፃራሪ የደኀንነት ድርጅቶችን በአንድ ላይ ለማሰብ በነበረው ችሎታው ግብር የሚከፈለው የኪራይ ኮሎኔል እያልን እንጠራው ነበር» በማለት የሚስተር ኖሬጋን ሪፖርቶች ቀድመው ያነበቡ በአሜሪካ ስቴቶች መካከል ያሉ ጉዳዮችን የሚመለከቱ ምክትል ረዳት የውጭ ጉዳይ ሚኒስትር ፍራንሲስ ጀ. ማክኔል በማስታወስ ተናግረዋል።
«ለኩባ ከፍተኛ ቀረቤታ እንዳለው እየታወቀ የእኛ የደኀንነት ሰዎች እሱ ለሚያመጣቸው መረጃዎች ይህን ያህል ትኩረት መስጠታቸው እንዳንዶቻችንን ያስደንቀናል።»
በዚህ ገና ጅምር ደረጃ እንኳን አደንዛዥ ዕፅ ተጨማሪ ጭንቀት ፈጥሮብናል።
በኒክሰን አስተዳደር ጊዜ ከታሰሩት አደንዛዥ ዕፅ አስተላላፊዎች ጋር ጂ-2 ግንኙነት እስከመፍጠር ደረጃ በመድረሱ ስለ አደንዛዥ ዕፅ የወጣውን ሕግ ለማስከበር የተቋቋመውን አስተዳደር ተስፋ ከመቁረጥ ደረጃ አድርሶታል።
አንድ የአደንዛዥ ዕፅ ሕግ አስከባሪ አስተዳደር ኃላፊ ከኮሎኔል ኖሬጋ ጋር ለመዋዋል አምስት ምርጫዎችን ሲያቀርብለት አንዱ ምርጫ ሰው መግደል ነበር።
በወቅቱ የአደንዛዥ ዕፅ ሕግ አስከባሪ አስተዳደር ኃላፊ የነበሩት ጆን ኢንገርሶል የግድያዉን ዕቅድ እንዲቋረጥ አደረጉ።
ግን ኖሬጋን ጨምሮ የፖናማ ባለሥልጣናት ከአደንዛዥ ዕፅ ጋር ስላላቸው ግንኙነት አምባገነኑን ቶሪጆንስ ዩ.ኤስን ስላሳሰባት ጉዳይ ለመናገር የፈሩ ይመስላል።
ሚስተር ኢንገርሶል በኋላ እንዳስታወሱት ጄኔራል ቶሪጆንስ ዩ.ኤስን ስላሳሰባት ጉዳይ ለመናገር የፈሩ ይመስላል።
«ሁሉም ፈርተዋቸው ነበር» ብለዋል ሚስተር ኢንገርሶል»
በስልክ የሚደረጉ ንግግሮች በኤሌክትሮኒክስ እየተጠለፉ የተቀዱባቸውን ቴፖች ለዩ.ኤስ አርሚ 470 ወታደራዊ ደኀንነት ቡድን ከሚሠሩ ሶስት የሃምሳ አለቆች ይገዛ እንደነበር የዩ.ኤስ የደኀንነት አገልግሎት ከደረሰበት በኋላ በ1976 ሚስተር ኖሬጋ በከፍተኛ ደረጃ አስጊ እየሆነ መጣ።
ከቴፖቹ መካከል ከጄኔራል ቶሪጆስ የግል ስልክ ተጠልፈው የተቀዱም ይገኙባቸዋል።
«ከብስኩት ማስቀመጫ ላይ እጁን እንዳሳረፈ እጅ ከፍንጅ ያዝነው» አሉ የቀድሞው የሲ.አይ.ኤ ዳይሬክተር እስታንስፊልድ ተርነር።
ለመጀመሪያ ጊዜ ዩ.ኤስ ሚስተር ኖሬጋን ከደኀንነት ደመወዝ መክፈያ ዝርዝር ውስጥ ለመሠረዝ አሰበች-- እናም ጥንቃቄው በጣም የጠነከረ እንደነበር ሚስተር ተርነር ተናግረዋል።
በደኀንነት ዓለም ውስጥ መረጃ ለማግኘት ከፈለግክ በመረጃ ከተሞሉ ሰዎች ታገኛለህ።
ጥያቄው ከእነዚህ ብዙ መረጃ ካላቸው ሰዎች ጋር የተፈለገውን ጥብቅ ትስስር ቢኖርህም ምን ያህል ገንዘብ ይጠይቁሃል የሚለው ነው።
የደኀንነት ባለሥልጣናትን እስካሁን የሚያስጨንቃቸው ሚስተር ኖሬጋ ሌሎችን የሚያስቀይሙ መረጃዎችን የያዙ ቴፖችን ለኩባ ወይም ለሌሎች አገሮች ሸጦ ይሆናል የሚለው ጉዳይ ነው።
ሚስተር ተርነር በካርተር አስተዳደር መነሻ ላይ ዩ.ኤስ በኪራይ-ከሚሠራው ኮሎኔል ጋር ያላትን ኰንትራት ለመሠረዝ ብዙ ተጨንቀው ነበር።
ዩ.ኤስ ለችግሯ ወዲያው ምክንያት አገኘች፣ መሣሪያን በድብቅ የማስገባት ጉዳይ።
የደቡብ ፍሎሪዳ ሕግ አስከባሪዎች በሚስተር ስሞዛ የሚመራውን የኒካራጓ መንግሥት ለመገልበጥ ሙከራ ለሚያደርጉት የሳንዳኒስታ አመፀኞች በሕገ ወጥ መንገድ መሣሪያ አስገብታችኋል በሚል ወንጀል አምስት ፖናማውያንን ከሰዋል።
የሚስተር ኖሬጋ ቅርብ ጓደኞችና የንግድ ሸሪኮች ከሆኑት መካከል አንዱንም እንዲሁ ከሰዋል።
እናም መርማሪዎቹም በፍጥነት ወደራሱ ወደ ሚስተር ኖሬጋ ተቃርበዋል።
ግን በዚያ ጊዜ፣ በ1997 ዩ.ኤስ ለረጂም ጊዜ የቆየ የላቲን አሜሪካ ሰላይዋን የይስሙላ ቀረቤታ እያሳየችው ነበር።
ሚስተር ኖሬጋ ከፔንታጐን አቻው ጋር ለመወያየት ወደ ዋሽንግተን ለመብረር ዕቅድ አውጥቷል።
ዳዴ ካውንቲና የፌደራል ባለሥልጣናት በሚያሚ በኩል እንደሚበር በመገንዘባቸው የዩ.ኤስን አፈር እንደረገጠ ወዲያውኑ መሣሪያ በሕገ ወጥ መንገድ በማስገባቱ ወንጀል ለማሰር ዕቅድ አውጥተዋል።
በጁን ውስጥ አርብ ዕለት ነበር።
ፔንታጐን ዕቅዱን አጨናገፈው።
በወቅቱ የነበሩት ወታደራዊ መኮንኖች እንዳሉት አሜሪካውያን ተቀባዮቹ ፖሊስ እየጠበቀው መሆኑን የሚገልጽ ቃል ለሚስተር ኖሬጋ አስተላለፉለት።
ሰኞ ዕለት የየ.ኤስ ባለሥልጣናት ከፓናማ የወታደራዊ ቡድን አዛዥ አንድ የተለመደ ተራ መልእክት ደረሳቸው።
«በጤና መክንያት ሌተናል ኮሎኔል ኖሬጋ የዋሽንግተን ጉብኝቱን ለሌላ ጊዜ ወስኗል» ይላል መልእክቱ።
መርማሪዎቹ ሚያሚ ውስጥ ሌላ መሰናክል አጋጠማቸው።
በሚስተር ኖሬጋ ጓደኛ በሚስተር ዊትግራንና በሌሎቹ በኢራቁ ላይ ያቀረቡት ዋናው ክስ ቴክኒካዊ በሆነ ኑዳይ ተሰረዘ።
አሁን ግን የሚስተር ኖሬጋን ጓደኛ እንደገና ከመክሰስ ጋር 2 ሚሊዮን የሚያወጡ መሣሪያዎችን በሕገ ወጥ መንገድ በመሸጥ ጉዳይ የተሳተፈ መሆኑን በመግለጽ ራሱን ሚስተር ኖሬጋን ለመክሰስ ተዘጋጅተዋል።
የዩ.ኤስ ረዳት ጠበቃ የሆኑት ጀሮም ሳንፎርድ በጃኗሪ 1980 ሚያሚ ውስጥ ለአልኮል፣ ለሲጋራና ለመሣሪያ ቢሮ ከተመደቡት የፌደራል ቢሮ የምርመራ ወኪል ጋር ለመወያየት ተጠርተው ነበር።
ፖናማዊ አምባገነን ቶሪጆስ፣ እንደተነገራቸው፣ ከዋሽንግተን ውለታ ለማግኘት የኢራኑ ሻህ ፖናማ ውስጥ ጥገኝነት እንዲያገኙ ፈቅደዋል።
የሻሁን ደኀንነት ጉዳይ የሚስተር ኖሬጋ ጓደኛ ሚስተር ዊትግሪን እንደሚከታተሉ ለሚስተር ሳንፎርድ ተነግሯቸው ነበር።
እሱን -- ቢያንስ እንኳን ሚስተር ኖሬጋን መክሰስ ጥሩ ሐሳብ እንዳልሆነ ለሕግ አስከባሪው ተነግሮት ነበር።
ከሚስተር ሳንፎርድ ግፊት ካገኘ በኋላ የዩ.ኤስ ጠበቃ ጃክ ኢስኬናዚ ክሱ እንዲቀጥል እንዲያደርጉ ዋሽንግተን ውስጥ የፍርድ ሚኒስቴር ባለሥልጣናትን ተከራከሩ።
«እንደ አጋጣሚ ሆኖ» ይላል ሚስተር ኤስኬናዚ የጻፉት ደብዳቤ፤ «ሚያሚ ውስጥ ሕግን ተግባራዊ የምናደርግ ሰዎች የዮናይትድ ስቴትስን ሕጐች ተግባራዊ ለማድረግ ብዙ ጊዜ ስንሞክር እንገኛለን፤ ግን ከአንድ ላይ ተያይዞ የሚመጣውን ከእኛ ቁጥር ውጭ የሆነውን የውጭ ፖሊስም ስናሰላስል እንገኛለን።»
ደብዳቤው በስፋት ከቀረበው የክስ ማስታወሻ ጋር ሆኖ ጉዳዩ በራሱ እስኪሞት ድረስ ከፍርድ ባለሥልጣናት ጠረጴዛ ላይ ለወራት ተቀመጠ።
«እኔ እንደማስበው ወደፊት እንድንገፋበት ተፈቅዶልን ቢሆን ኖሮ አሁን ያጋጠመን ችግር አይኖርም ነበር» አሉ ሚስተር ሳንፎርድ።
«ጥፋተኛ ሆኖ ቢገኝ ኖሮ ልንገታው እንችል ነበር።»
የድሮ አለቃው ኦማር ቶሪጆስ ምክንያቱ ባልታወቀ ሁኔ በአውሮኘላን አደጋ ከሞተ በኋላ ለሁለት ዓመት ያህል መንገዱን ሲያደላድል ቆይቶ በኦገስት 1983 ሚስተር ኖሬጋ እንደ ጄኔራልና ዴ-ፋክቶ አምባገነን በመሆን የፖናማን መንግሥት ያዘ።
ወዲያውኑ ሚሊታሪው ሕጋዊና ሕጋዊ ያልሆኑ የንግድ ሥራዎችን በመቆጣጠር የለየለት ማፊያ ሆነ።
የሬጋን አስተዳደርም እንዲሁ የሚስተር ኖሬጋን ጂ-2 በደመወዝ መክፈያ ዝርዝር ውስጥ መልሶ አስገባው።
ክፍያውም በዓመት ውስጥ በአማካይ ወደ 200,000 ዶላር ሲሆን የሚያገኘውም ከዩ.ኤስ የመከላከያ ደኀንነት ኤጀንሲና ከሲ.አይ.ኤ ነበር።
ለዩ.ኤስ ደኀንነት ቢሠራም እንኳን ሚስተር ኖሬጋ ለዩ.ኤስ የሚያበረክተው እርዳታ እምብዛም ነበር።
በሪጋን ያስተዳደር ዘመን የንግድ ሥራውንና የደኀንነት ግንኙነቱን ከኩባና ከሳንዲኒስታ ጋር አስፋፋ።
ከኮሎምቢያ የአደንዛዥ ዕፅ ንግድ ኃላፊዎች ጋር በተደረገው የፖናማ መደበኛ የንገድ ሥራ አደረጃጀት ውስጥ መግባቱ በፍሎይ ካርልተን ተገለጸ። ፍሎይድ ካርልተን በአንድ ወቅት የሚስተር ኖሬጋ ፖይለት የነበረና በመጨረሻም ፖናማውያንን በአደንዛዥ ዕፅ ወንጀል በሚከሰው በዩ.ኤስ ግራንድ ጁራ /በሕዝብ ተመርጠው ፍርድ በሚቀመጡ 11 ሰዎች/ ፊት በመቅረብ የምስክርነት ቃሉን የሰጠ ነበር።
ግን ሚስተር ኖሬጋ የሬጋን ኋይት ሐውስ በእሱ ላይ እንደማይነሣ ተማምኖ ነበር ብሏል የእሱ የቅርብ አጋር ጆስ ብላንደን፤ ምክንያቱም የኢንሹራንስ ፖሊሲ ስላለው ነበር፤ ኒካራጓ ውስጥ በኮንትራ አመፅ እጁን ስላስገባ ነበር።
ሚስተር ብላንደን እንደሚለው ኮንትራስ ፖናማ ውስጥ ምስጢራዊ የሥልጠና ማዕከል እንዲያቋቁሙ ጄኔራሉ ፈቅዶላቸዋል።
እንዲሁም ሚስተር ኖሬጋ ከእራሱ የስለላ ተግባር ከሚያከናውኑት ውስጥ ደኀንነቶችን ወደ ኒካራጓ ዋና ከተማ ወደ ማናጓ ውስጥ አስገብቷል።
እናም ቢያንስ አንድ ጊዜ፣ በ1985 የጸደይ ወራት ኒካራጓ ውስጥ በሳንዳኒስታ የጦር መሣሪያ ግምጃ ቤት ላይ የሻጥር ጥቃት እንዲያደራጁ እረድቷል።
ለኮንትራ ዓላማ የሚሰጠው ድጋፍ የተወሰነ ቢሆንም በሬጋን አስተዳደር ውስጥ ዋና ተከላካዮችን ለማፍራት በቂው ነበር ብሏል በሴኔቱ ደኀንነት ኮሚቴ የሚያገለግለው የቬርሞንት ዴሞክራት ሴኔተር ፖትሪክ ሊሃይ።
«ኖሬጋ የዩ.ኤስ የደኀንነት ኤጀንሲዎችንና የዩ.ኤስ መንግሥትን እንደ ቫይኦሊን ተጫውቶባቸዋል»።
በ1984 የተፈጸመ አንድ ድርጊት ሚስተር ኖሬጋ ከዋሽንግተን ጋር ይህን ዓይነት ተጽዕኖ ይዞ ለመቆየት ያስቻለውን አንድ ተጨማሪ ዘዴ ይጠቁማል--የዩ.ኤስ ባለሥልጣናትን በማግባባት።
የኮስታሪካ አምባሳደር ከርቲን ዊንድሶር እንደሚያስታውሰው በሳምንቱ መጨረሻ በጥልቅ ባሕር ውስጥ አሳ ለማስገርና ስለ አስዋራ ባሕረገብ መሬት «ፍጹም ጥብቅ የሆነ ውይይት ለማድረግ» በሚስተር ኖሬጋ ወንድም ሉዊስ ካርሎስ ወደ ፖናማ እንዲሄድ ተጋብዞ ነበር።
ሚስተር ዊንድሶር ስለግብዣው በፖናማ ለዩ.ኤስ አምባሳደር ለአቨሬት ኢ. ብሪግስ ነግሮት ነበር።
«ብሪግስ ጮኸ» አለ ዊንድሶር አስታወሰ።
እሱ እንዳለው «ማር የተቀባ ወጥመድ» እንዳዘጋጀለትና በዚያም ሚስተረ ኖሬጋ ፈንጠዝያ ውስጥ ከትቶ ድርጊቱን «በቪዲዮ እና በድምፅ» ለመቅዳት ተዘጋጅቶ እንደነበር ሚስተር ብሪግስ ነግሮታል።
ሚስተር ብሪግስ በብሔራዊ ደኀንነት ምክር ቤት ይዞት የነበረውን ሥልጣን በገዛ ፍቃዱ ከለቀቀ በኋላ በእረፍት ላይ ስለነበር አስተያየት ለመስጠት ሊገኝ አልቻለም።
የሚስተር ኖሬጋ ፖለቲካዊ ችግር እየገፋ ሲመጣ የአሜሪካን ድጋፍ ለማግኘት ካለው ግልጽ ሙከራ አንፃር ለኮንትራስ የሚያደርገውም ድጋፍ እየጨመረ መጣ።
ለምሳሌ በሜይ 1984 የፖናማ ምርጫ ጊዜ የእሱ ገዥው ፖርቲ በስርቆት እንዲያሸንፍ አድርጓል።
ግን ልክ ከአንድ ወር በኋላ ለኮንትራ መሪ 100000 ዶላር አስተዋጽኦ እንዳደረገ ዋሽንግተን ዲ.ሲ ውስጥ የኦሊቨር ኖርዝ የወንጀል ጉዳይ በሚታይበት ወቅት ያወጣው ሠነድ ያሳያል።
ቢሆንም ፖለቲካዊ ችግሩ እየተባባሰ መጥቷል።
ሚስተር ኖሬጋ የሱን የታወቀ የፖለቲካ ተፎካካሪና አደንዛዥ ዕፅ በማስተላለፍ ወንጀል በሕዝብ ፊት በሚስተር ኖሬጋ ላይ እጣቱን የቀሰረውን የመጀመሪያ ሰው ሁጐ እስፓዳፎራ አንገቱን ተቆርጦ እንዲሞት በ1985 ትዕዛዝ በመስጠቱ ተከሶ ነበር።
ከዚያም ከዩ.ኤስ ጋር የጠበቀ ቀረቤታ የነበረው የቀድሞው የዓለም ባንክ ባለሥልጣን ፕሬዚዳንት ኒኮላስ አርደቶ ባርሌታ ግድያውን የሚመረምር ኮሚሲዩን እንዲቋቋም ሙከራ ካደረገ በኋላ ከሥልጣኑ እንዲወርድ አድርጐታል።
እናም በዚህ ሁሉ ጊዜ የፖናማ የዕዳ ችግር እየተከመረ ሄዷል።
ሚስተር ኖሬጋ ተስፋ እየቆረጠ ሄደ።
በ1986 መገባደጃ ላይ ዩ.ኤስ እምቢ አትለኝም ብሎ ያሰበውን ድርድር አቀረበ።
ለኖርዝ የወንጀል ጉዳይ ፍ/ቤት የቀረበው ጠቅለል ያለ የመንግሥት ሰነድ የተደረሰበትን ስምምነት ዘርዝሮ እንደገለጸው ሚስተር ኖሬጋ የተደራደረው የሳንዳኒስታንን መሪ ሊገድልና በዚህም ልዋጭ «የኖሬጋ ምስል ንጹህ እንዲሆን ለመርዳትና ለፖናማ መከላከያ ኃይል /አሜሪካ/ በጦር መሣሪያ ሽያጭ ላይ የጣለችውን እገዳ እንድታነሣ ቃል እንድትገባለት» ነበር።
ኦሊቨር ኖርዘን የሚመለከተው ሰነድ ሲያብራራ «የዩ.ኤስ ሕግ እንዲህ ዓይነቱን ድርጊት እንደሚከለክል ኖርዝ ለኖሬጋ ተወካይ ነግሮታል» ይላል።
ተወካዮም መልስ ሲሰጥ ኖሬጋ ልክ ባለፈው ዓመት የሳንዳኒስታን የጦር መሣሪያ ግምጃ ቤት ለማፈንዳት /ለዩ.ኤስ/ እርዳታ እንዳደረገው ሁሉ ኖሬጋ ኒካራጓ ውስጥ ከፍተኛ ንብረት ስላለው ብዙ ጠቃሚ ነገሮችን ሊፈጸም ይችላል ብሏል።
ኮሎኔል ኖርዝ ይህን ልመና ለበላዮቹና ለውጭ ጉዳይ እረዳት ሚኒስት ለኢሊኦት አብራም አቅርበዋል፤ ኢሊኦት አብራምም ለውጭ ጉዳይ ሚኒስር ለጆርጅ ሹልዝ አስተላልፈዋል።
ሚስተር ኖሬጋ ያቀረበው ሐሳብ ውድቅ ሆኗል።
ሚስተር ሹልዝም ጄኔራሉ የተበከለ ምስሉን ሊያድስ የሚችለው ራሱ ብቻ መሆኑ እንዲነገረው ለሚስተር አብራም እቅጩን ተናግረዋል።
ጋብቻው ሊፈርስ ከጫፍ ደርሷል።
በሳምንታት ውስጥ ግልጽ የሆነው የኢራን-ኮንትራ አሳፋሪ ድርጊት የኖሬጋን የኢንሹራንስ ፖሊሲ አስወግዶትል።
የሲ.አይ.ኤ ዳይሬክተር የዊሊያም ካሴይ ሞትና የኦሊቨር ኖርዝ በፈቃዳቸው ሥራቸውን መልቀቃቸው የፀረ-ኖሬጋ ፖለቲካዊ ኃይሎች ተሰሚነት እንዲያገኙ አድርጓቸዋል።
ሚስተር ኖሬጋ የ1984ን ምርጫ በስርቆት በማሸነፉና ሚስተር እስፖዳፎራና ሚስተር ቶሪጆስ እንዲገደሉ በማዘዙ የቀድሞው የእሱ ከፍተኛ መኮንን የነበረው ዲያዝ ሄሬራ በማሳጣቱ ምክንያት በጁን 1987 በእሱ ላይ የተነሣው የሕዝብ አመፅ በዚህ ላይ ያተኮረ ነበር።
ጥቂት የአሜሪካ ባለሥልጣናት ከእንግዲህ ለእሱ ለመቆም ፈቃደኞች አይደሉም።
ሚያሚ ውስጥ ጠበቆች - በዚህ ጊዜ ያለምንም መሰናክል - በፌብሯሪ 1988 በአደንዛዥ ዕፅ በሠራው ወንጀል ክስ ሊመሠርቱበት እየተዘጋጁ ነበር።
በሜይ 1988 እሱ በፈቃዱ ከሥልጣኑ ከወረደ በምትኩ ዩ.ኤስ በእሱ ላይ ያቀረበችውን ክስ እንድትሠርዝ በቀረበው ሐሳብ ላይ ከአሜሪካ ባለሥልጣናት ጋር ድርድር በሚያደርጉበት ወቅት ሚስትር ኖሬጋ ለብዙ ዓመታት ሲረዳቸው የቆዩት አሜሪካውያን እንዴት በእሱ ላይ እንደተነሱ በሐዘን ተውጦ ብዙ ጊዜ ጠይቋል።
አሁን ሁለቱም ወገን--ዩ.ኤስም ሆነች ሚስተር ኖሬጋ--ቀላል መንገድ አላቸው።
ፕሬዚዳንት ቡሽ እሱን ለፍርድ ለማቅረብ ምለዋል።
ሚስተር ኖሬጋ ሥልጣኑን ጨብጦ ከመቆየት በቀር ምንም አማራጭ እንደሌለው አምኗል።
የጥሎ ማለፍ ጦርነት ነው---ምናልባትም እስከ ሕይወት ፍጻሜ ድረስ።
በመጨረሻም፣ በደንብ ታስቦበት ግን በተሳሳተ የውጭ ኃይል የተፈጠረው የፍራንክንስቴን ጭራቅ የሚስተር ኖሬጋ የፖለቲካ ተመጣጣኝ ነውን?
በፍጹም አይደለም በማለት ሴኔተር ሊኃይ ተከራከሩ።
«የአጭር ጊዜ ትርፍ ለማግኘት ሰዎች ከእሱ ጋር ተቻችለው ለመኖር ፈቃደኞች ነበሩ።
ይህም ከኃይል ላይ ኃይል እየጨመረ እንዲሄድ እረድቶታል።
«የመገብነውን ያህል የፈጠርነው አይመስለኝም፤ አሳድገነዋል፣ የታወቀና ጠንካራ እንዲሆን አድርገነዋል።»
የክረምት ማዕበል ያላችሁበትን ቦታ አየር ሁኔታ ያውክ ይሆን?
እስቲ«በአርእተ ዜና» ላይ የተካተተውን ሰፋ ያለ የአየር ትንበያ እንመልከት።
በዛሬው ዕለት ሌላኛው ዙር የክረምት አየር እንደሚጀምር ይጠበቃል ይህም ዋነኛ የክረምት ማዕበል በደቡብ ረባዳማ ስፍራዎች በኦሀዮ ወንዝ ሸለቆ አድርጐ ቀስ በቀስ ወደ ሰሜናዊ ምስራቅ እየተስፋፋ ይሔዳል።
እንደ ስፕሪንግ ፊልድ፣ ሚዙሪ ተመልሶ በሴይንት ሉዊስ እና በኢንዲያና ፓሊስ የመሳሰሉት ከተሞች ከፍተኛውን የበረዶ ዝናብ ያገኛሉ።
በነገው ዕለት ጠዋት በ7 ኢንች በላይ ሲጠበቅ፣ በሰሜናዊ ምስራቅ ዘልቆ በመሄድ፣ አንዳንድ ሰሜናዊ ምዕራብ አካባቢ በሚገኙ የኒዮርክ ከተማ ዳርቻዎች ላይ በረዶ ቀላቅሎ እንደሚጥል ይጠበቃል።
የአየር ሁኔታ ትንበያ ካርታው እንደሚከተለው ያሳያል--- በነገው ረፋድ ላይ ዝግ ያለ የአየር ግፊት ወደ ኦሀዮ ወንዝ ሸለቆ ሲነፍስ ቀስ በቀስ ወደ ሰሜናዊ ምስራቅ አካባቢዎች እንደሚሄድ ይጠበቃል።
በጣም በፍጥነት በመሔዱ ሳቢያ በነገው ዕለት በመካከለኛው ምዕራብ አካባቢ አድርጐ የሚሔደው ዝናብ ቶሎ ሲያቆም ከፍተኛ የሆነ የአየር ግፊት ይኖራል።
በነገው ዕለትም በኒው ኢንግላንድ የበረዶ ዝናብ እንደሚቀጥል ይጠበቃል።
አርብ ደቡብ ምስራቅ ዝናብ ይኖራል።
በደቡብ ምዕራብም እንዲሁ መጠነኛ ዝናብ ይኖራል።
የአየር ሙቀትን በተመለከተ በሰሜናዊ መልክዓምድሮች አካባቢ ቀዝቃዛ ሆኖ ይቆያል።
በደቡብ አካባቢ እየሞቀ መሔድ ይጀምራል።
በአብዛኞቹ የምስራቅና የደቡብ ምስራቅ አካባቢዎች ዝናባማ ሆነው ይውላሉ።
በመካከለኛው ምዕራብ ጥቂት በረዶ በድጋሚ ይኖራቸዋል።
ከፍተኛ ትንበያ አሁንም በቀዝቃዛው በኩል እንዳሉ ነው።
የእሁድን አየር ሁኔታ ስንመለከት በታላላቅ ሐይቆች በረዶ ሲጥል በሰሜን ምስራቅ አካባቢ ደግሞ ዝናብ እንደሚጥል ሲገመት ከፍተኛ የአየር ሁኔታ የሚጠበቀው በሰሜን ምስራቅ ዮኤስ ነው።
እኔ ዴቭ ኔነን የአየር ሁኔታ ዘጋቢ ነኝ።
ለበለጠ የአየር ሁኔታ መረጃ ሲኤን ኤን ዶት ኮም ድረገፅን ይመልከቱ።
በኢራቅ ብሔራዊ ደኀንነት ላይ ከባድ ሥጋት የሚያስከትል ነገር መከሰቱን ጊዜያዊ መንግሥት እስካመነበት ድረስ ከ60 ቀናት ላልበለጠ ጊዜ በአገሪቱ ውስጥ የአስቸኳይ ጊዜ አዋጅ ሊታወጅ ይችላል በማለት ባለፈው ኦገስት ባወጣው የብሔራዊ ደኀንነት ሕግ መሠረት ጊዜያዊው መንግሥት የኩርዶችን ክልል በመተው በኢራቅ ውስጥ ለ60 ቀናት የአስቸኳይ ጊዜ አዋጅ አውጇል።
በእርግጥ ይህ ቢያንስ ከሁለት ወር በፊት መደረግ የነበረበት አስፈላጊ እርምጃ ነው።
በባግዳድ አካባቢ በአመፀኞችና በውጭ አሸባሪዎች አማካኝነት በአጥፍቶ ጠፊ ቦምብ አፈንጂዎችና በደፈጣ ተዋጊዎች የሚካሄደው ውጊያ በተለይ በሮመዳን አካባቢ በአስደንጋጭ ሁኔታ ተጧጡፏል።
የዲያላ ምክትል ገዥ ከባኳባ ከመጡ በርካታ የምክር ቤት አባላት ጋር ታፍነው ተወስደው ከሁለት ሳምንት በፊት ከአመፀኞች «የዶዳ ነው» በተባለው አካባቢ ደቡብ ባግዳድ ላቲፊያ ውስጥ ተገድለዋል።
ሳማራ ውስጥ እንዲሁም በቅርቡ «ነፃ በወጣው» አካባቢ በብሔራዊ ጥበቃ የጦር ክፍሎችና በመንግሥት ሕንፃ ላይ አራት የአጥፍቶ ጠፊ ጥቃቶች ተፈጽመዋል።
የዛርቃዊ ቡድን ለደረሰው ጥቃት ኃላፊነት መውሰዱን ገልጿል።
ከራማዲ በስተምዕራብ ከምትገኘው ትንሽ ከተማ ሃዲዛ ውስጥ በሚገኙ ሶስት ፖሊስ ጣቢያዎች ላይ በአማፅያን ቡድኖች ጥቃት ተፈጽሞባቸዋል።
30 የሚሆኑ ፖሊሶች ለሁለት ሰዓት ሲዋጉ ከቆዩ በኋላ ተይዘው እጃቸው ታስሮ ግምብ ተደግፈው እንዲቆሙ ከተደረጉ በኋለ በጨካኔ ተገድለዋል።
አሁንም የዛርቃዊ ቡድን ኃላፊነቱን ወስዷል።
በፋሉጃ ላይ አጠቃላይ ወታደራዊ ጥቃት መፈጸም---እስካሁንም ሳይጀመር አልቀረም-- የመንግሥት «የመጨረሻ መፍትሔ» ይመስላል።
በተለይ በበርካታ ሲቢሎች ላይ የሚደርሰው አደጋ የማይቀር እስከሆነ ድረስ በውጤቱ ላይ ተስፋ የለኝም።
አስታውሱ፣ ስላማዊም ሆነ ፖለቲካዊ መፍትሔ በእነዚህ አካባቢዎች ይሠራል የሚል አስተያየት የለኝም።
የምዕራብ ባግዳድ አማፅያን አገሪቱን ሙሉ በሙሉ መቆጣጠር እንጂ ሌላ ነገር እንደማይፈልጉ በቁርጠኝነት ግልጽ አድርገዋል፤ ወይም ቢያንስ እንኳን የአንባር መንግሥት ቢመሠረት እንደሚረኩ ገልጸዋል።
በፖለቲካ ሂደቱ ውስጥ ለመሳተፍ አሻፈረኝ ብለዋል፤ በምርጫው ላለመሳተፍና በሌላ ቦታም ለመበታተን ያላቸውን ዝንባሌ በተደጋጋሚ ገልጸዋል፤ እንዲሁም ከራሳቸው በስተቀር በአገሪቷ ውስጥ ለመንግሥትም ሆነ ወይም ለሌላ ባለሥልጣን ዕውቅና ላለመስጠት ወስነዋል።
ከሳምንታት በፊት የፋሉጃ ተደራዳሪዎች ለመንግሥት ያቀረቧቸው ጥያቄዎች አፀያፊ ነበሩ፤ የአካባቢው ታጣቂ ቡድኖች በግልጽ የሚያሳዩትን ከፋፋይነትና ወገንተኝነት እነሱም አንጸባርቀዋል።
እነሱ ያቀረቧቸው ጥያቄዎች በወቅቱ ለኢራቅ ሕዝብ ባልታወቀ ምክንያት አልተገለጹም ነበር ግን ከቀናት በኋላ ሾልከው ወጥተዋል።
ጥቂቶቹ የሚከተሉት ናቸው።
የዉጭ ወራሪ ኃይሎች ከአገር የሚወጡበት ግልጽ ፕሮግራም እንዲወጣ።
/አግባብነት ያለው ነው/።
የዩ.ኤስና የኢራቅ የደኀንነት ኃይሎች ከአንባር የአስተዳደር ክልል በፍጥነት እንዲወጡና የደኀንነት ተግባራቸውንም ለድሮዎቹ የአንባር ወታደራዊ መኮንኖች እንዲያስረክቡ።
ከአንባር አስተዳደር ያሉትን ሚኒስትሮች የአገር ውስጥ ጉዳይ፣ የመከላከያ፣ የነዳጅና የገንዘብ ሚኒስትሮች ሆነው አንዲሾሙ።
አንዳንድ ባለሥልጣናት /አብዛኛዎቹ በሻይት እስላማዊ ፖርቲ ውስጥ የሚገኙት እንደ ኢብራሂም አልጃፋሪ ያሉት/ ከመንግሥት ሥልጣናቸው እንዲነሱ።
ባአቲስቶች፣ ወታደራዊ መኮንኖች፣ ሪፑብሊካን ዘቦች፣ ሙክሃበራት፣ የደኀንነትና የስለላ ሠራተኞች ሙሉ በሙሉ ወደ ድሮው ቦታቸው እንዲመለሱ።
የሻይቱ ኢድሃን /ለጸሎት የሚቀሰቅሰው/ ከመንግሥት ቴሌቪዥንና ከሬድዮ ፕሮግራም እንዲወገድ።
ከሻይት ቅዱስ ቦታዎች የሚገኘው ገቢ ተመልሶ በኢንዶውሜንትና በሃይማኖት ጉዳዮች ሚኒስቴር ቁጥጥር ሥር እንዲሆን።
የመጨረሻዎቹ ሁለት ጥያቃዎች በሻህ ሃሪዝ አል-ድሃሪ /የሙስሊም ምሁራን ማኀበር መሪ/ የተጨመሩና ከመንግሥት ጋር የተደረገው ድርድር ውድቅ እንዲሆን ዋና ምክንያቶች እንደሆኑ ይነገራል።
ከዚህ በደቡብ ያሉ ኢራቃውያን በእነዚህ ጥያቄዎች በጣም ተደናግጠዋል፤ እንዲሁም የመከፋፈል ሥጋት እየገፋ መጥቷል።
ፋሉጃ በተነሣ ቁጥር በአካባቢዋ ያሉትን ሰዎች ተቃውሞ ስመለከት በፍርሃት እዋጣለሁ።
የመጀመሪያ ደረጃ የጤና  እንክብካቤ ክሊኒክ ዳይሬክተር በሌላ ቀን አስተያየቱን ሲሰጥ «ፋሉጃ ከነዋሪዎቿ ጋር መቃጠልና ጨርሶ መደምሰስ አለባት በማለት ተናግሯል።
የሙአዊያ ልጆች ናቸው፤ አላህ በሁሉም ላይ እርግማኑን ያድርስባቸው።»
የጐን ማስታወሻ፦ ሙአዊያ ቢን አቢ ሱፍያን በሰባተኛው ምዕተ ዓመት የሲሪያ ገዥ የነበረና ካሊፍ ኦትማን ከተገደለ በኋላ ኢማም አሊ ቢን አቢ ታሊብን /የመሐመድ አማችን/ በግዛቱ ላይ እንዳለ የተዋጋ ነበር።
የመጀመሪያ ኡማይድ ካሊፍ ሆነና ከሁለት አሥርት ዓመታት በኋለ በልጁ በያዚድ የግዛት ክልል ሥር ኢማም ሁሴን ቢን አሊ /የሞሐመድ የልጅ ልጅ/ አሁን ካርባላ በምትባለው ቦታ በእሱ ጦር ተገደለ።
አንድ ሰው ዳይሬክተሩን አባበለና እኔ ሱኒ ነኝ ሲል ነገረው።
ትንሽ እንደማፈር ብሎ እሱ የሚናገረው ዋሃቢስን የውጭ ተዋጊዎችን በተመለከተ እንደሆነ አብራራለት።
ሁኔታው ትንሽ የሚመች አልነበረም፤ ሰዎችም ሰረቅ አድርገው ያዩኝ ነበር።
ባለፉት ሶስት ቀናት ስደተኞች ከፋሉጃ ገንፍለው በመውጣት ወደ ባግዳድና አካባቢዋ ጐረፉ።
መድረሻ የሌላቸው በብዙ ሺ የሚቆጠሩ ቤተሰቦች እስካሉ ድረስ ወታደራዊ እርምጃ ከተወሰደ ከተማዋ ውስጥ ሰብአዊ ሁኔታ እየተባባሰ እንደሚሄድ ምንም ጥርጥር የለውም።
ባግዳድ ያሉ ስደተኞች ከ15-50 ዓመት ዕድሜ ያላቸውን ሰዎች «ሙጃሂዲን» እንዳይወጡ እያስገደዷቸውና ከተማዋን ለመጠበቅ መሣሪያ ካልታጠቁ የሞት ቅጣት እንደሚፈጸምባቸው ያስፈራሯቸዋል እየተባለ ይነገር የነበረውን ወሬ አረጋግጠዋል።
ማጅሊስ ሹራ አል-ሙጃሂዲን /የሙጃሂዲን አማካሪ ካውንስል/ ፋሉጃን ተቆጣጥረዋል፤ የአረብና የውጭ /የአሜሪካም ጭምር/ ሚዲያ ጋዜጠኞች ወደ ከተማዋ ገብተው የውጊያውን ዜና እንዲዘግቡ የሚጋብዝ መግለጫ አሰራጭተዋል።
መግለጫው የዛርቃዊን ቡድን ኳ ኢዳት አል ጃሃድ አርማ ይዟል።
አመፁ በባግዳድ ወይም በሌሎች አካባቢዎችና ጐዳናዎች እንደማይስፋፋ ተስፋ በማድረግ እያንዳንዱ የሚቀጥሉት ጥቂት ቀናት ምን ይዘው እንደሚመጡ አጥብቆ እየተከታተለ ነው።
አሁንም በስራ ውስጥ ተወጥሬአለሁ፤ ግን በተቻለ መጠን ወደ ጐዳና ለመውጣት እሞክራለሁ።
የሕንድ ዋና ተቃዋሚ ኮንግረስ ፖርቲ የክፍለ ሀገር ኃላፊ ለምርጫ በሚደረገው ቅስቀሳ ላይ ፕሬዚዳንቱም ሆኑ ጠቅላይ ሚኒስትሩ ሁለቱም ባለትዳር ባለመሆናቸው የተነሳ ሕንድ በተፈጥሮ «አቅጣጫ» እየተንገላታች ነው ማለታቸውን ቅዳሜ የቀረበው ዘገባ ገልጿል።
የሕንድ ጋዜጣ ታይምስ የመካከለኛው ሕንድ የማድህያ ፕራዴሽ እስቴትን ዋና ሚኒስትር ዲግቪጃይ ሲንግን ንግግር ጠቅሶ እንዳቀረበው ጠቅላይ ሚኒስትር አታል ቤሃሪ ቫጅፖይና ፕሬዚዳንት አብዱል ካላም ያለ ትዳር በመኖራቸው የሕንዱን የዝናብ አምላክ ቫሩናን አስቀይመዋል ብለዋል።
«አገሪቱ በወንደ ላጤ ፕሬዚዳንትና ባላገባ ጠቅላይ ሚኒስትር እየተገዛች ነው።
ይህም በሂንዱ ሻስትራስ /መጻሕፍት/ መሠረት ገደ ቢስነት በመሆኑ ሞቃት ነፋስና ድርቅ እየተስፋፋ የሄደው በዚህ ምክንያት ነው ብሏል ሲንግ።»
«ጠቅላይ ሚኒስትር ቫጂፖይ ብቻ ሳይሆኑ ፕሬዚዳንት ካላምም እንዲሁ በወንደላጤነት መኖራቸው አገሪቱን ደረቅ እንድትሆንና ለም መሬት እንድታጣ አድርጐታል» ብሏል በተጨማሪ።
ሲንግ የሰጠው መግለጫ «የንቀት ንቀት» በማለት የብሃራቲያ ጃናታ ገዥ ፖርቲ ዋና ጸሐፊ ፕራሞድ ማሃጃን በንዴት መልሷል።
ሕንድ ከግንቦት አጋማሽ ጀምሮ 1403 ሰዎችን በገደለው ሞቃት ንፋስ ስትገረፍ ነው የቆየችው።
የአገሪቱ የምዕራብ በረሃ እስቴት ራጃስታንም እንዲሁ አምስት ዓመት ሙሉ ባላቋረጠ ድርቅ ውስጥ በመቆየቷ እየተደገፈች ነው ያለችው።
የሊቢያው መሪ ኮሎኔል ጋዳፊ 170 ሰዎች በተገደሉበት የፈረንሳይ አውሮኘላን ጉዳይ በፈረንሳይ አገር ለፍርድ ሊቀርቡ ይችላሉ።
ያ በፓሪስ ለሚገኝ ፍርድ ቤት የአሠራር ደንብ ነው።
ጋዳፊ የአገር መሪ ሆነው በመገኘታቸው ፍርድ ከመቅረብ ነፃ ይወጣሉ የሚለውን ይግባኝ ተቃውሞታል።
የአደጋው ሰለባዎች ቤተሰብን የሚወክለው ጠበቃ ፍራንኮይዝ ሩዴትስኪ ውሳኔውን በታላቅ ደስታ አመስግኖታል።
የዛሬውን ድል የሚያሳየው ማንኛውም የሽብርተኝነትን ተግባር የፈፀመ ሁሉ ካለበት ቦታ ታድኖ እንደሚያዝና ለማንም ቢሆን በአለም ላይ መሪዎችን ጨምሮ በነፃ የመለቀቅ ነገር የሌለ መሆኑን ነው።
እ.ኤ.አ በ1989 በኒጀር አውሮፕላን ተከስክሶ በውስጡ የነበሩት ተሳፋሪዎች ያለቁበትን ጉዳይ የሰለባዎቹ ዘመዶች ነበር በሊቢያው መሪ ላይ እንዲታይ ያደረጉት።
የኮሎኔል ጋዳፊን አማች ጨምሮ ስድስት የሊቢያ ዜጐች በሌሉበት ክስ ተመስርቶባቸዋል።
በምዕራብ ሕንድ በዚህኛው ክፍል ሰላማዊ ሁኔታ ነው።
የበጋው አዝመራ ተሰብስቧል፤ በክረምት የሚዘራውም ገና አልተጀመረም።
ገበሬዎች ጥምጥማቸውን ላላ አድርገው ወደር በሌለው ገቢያቸው የሰዓት በኋላ ጊዜያቸውን በገበያ ላይ በመሣሣቅና በመጫወት ያሳልፋሉ።
የነዳጅ ዋጋ አራት እጥፍ ከመጨመሩ በፊት በአረቦች ሕይወት ውስጥ ሥራ ቀንሶላቸው የሚታይበትን ሁኔታ መገመት ይቻላል።
በ1960ዎቹ አረቦች እንደነበሩት ሁሉ የሲድህፑር አምራች ገበሬዎች ዓለምአቀፋዊ ኃይልና ዝና ለማግኘት ከጠርዙ ላይ ደርሰው ነበር።
አረቦች እምብዛም ዘይት አልነበራቸውም።
እነዚህ ገበሬዎች የዓለምን ልብ ጨብጠው ነበር ማለት ይቻላል።
ወይም ቢያንስ የልብ በሽታን።
ይህም የሆነበት ምክንያት ሲድህፑር ለዓለም ፍሊፍሬ ለማቅረብ በሞኖፖል የተያዘ ነው ማለት ይቻላል፤ ይህ ፍሊ ፍሬ ፍሊ ተክል በመባልም ይታወቃል፤ በምዕራባውያን አጠራርም ሳይሊየም ይባላል። ይህ ፍሬ በጣም ደቃቅና ጣዕም አልባ ነው፤ ቀደም ብሎ በተደረገው ምርምር መሠረት በደም ውስጥ የሚገኘውን የኮሌስትሮል ደረጃ ይቀንሳል።
ከዚያ ጌዜ ጀምሮ ከኮሌስትሮል ጋር የተያያዘው ነገር ታወቀ፤ አሜሪካውያን ለቁርስ ከማያቀርቡት ጥራጥሬ ጋር ሳይሊየምን በመቀላቀል ዋና ተጠቃሚዎች ሆኑ።
ይበልጥ የሚካሄዱ ምርምሮች የዚህን ፍሬ ጠቃሚነት ካረጋገጡ ለመድኃኒትነት የሚያገለግለው የአሳ ዘይት ከታወቀ ወዲህ ይህ የእርሻ አውራጃ የማያቋርጥ አማራጭና የአሳ ዘይት ተወዳዳሪ ለሆነው የጤና ምግብ ማዕከል ይሆናል።
ይህ ፍሬ ሕንድ ውስጥ በሌላ ቦታ አይበቅልም፤ በዓለምም ውስጥ የለም» ይላሉ ዋና የሳይሊየም ገዥና አስፋፊ የሆነው የሕንድ የፕሮክተርና የጋምብል ኩባንያ ምክትል ፕሬዚዳንት ቲ.ቪ ክሪሽናሙርዚ።
«ለዚህ ተክል ተስማሚ የሆነ የአየር ሁኔታ በብዙ የዓለም ክፍሎች አይገኝም።»
የፍሬው አዘጋጅና ኤክስፖርተር አርቪንድ ፖቴል «ሳይሊየም የተፈተገ አጃን ቦታ ከያዘ ትልቅ ይሆናል» ብሏል።
የዚህ ሳይሊየም የገበያ ዕድል ኮሌስትሮል በሚፈሩ አሜሪካውያን፣ በዩ.ኤስ የምግብና የመድኃኒት አስተዳደር ላይ የተመሠረተ ነው፤ ይህም ለበለጠ ምርምር የሚረዳ ነው።
ከዚህ ላይ አንድ የተረጋገጠ ነገር አለ፤ ሳይሊየም በብቸኝነት ለረጅም ጊዜ የኤክስፖርት የፍሬ ዓይነት ሆኖ ሊቆይ የመቻሉ ሁኔታ ነው።
የአካባቢው ገበሬዎች እንደሚሉት እንደ ሰናፍጭ፣ አተር፣ ባቄላና እንደመሳሰሉት በገበያ ላይ ተፈላጊ የሆነ ምርት ነው።
ግን በጐድጓዳ ሳህን የሞላ ሳይሊየም በየጠዋቱ የመብላት ፍላጐት አይኖርም፤ ከዚህ አንፃር ተፈላጊነቱ ሊቀንስ ይችላል። ቀጭንና ቆጣቢ የሆኑ አትክልት ብቻ የሚመገቡ ሰዎች፣ ኮሌስትሮል በበዛበት አታላይ ዓለም ውስጥ ገበሬዎቹ ገራገሮች ናቸው።
ሳይሊየም ዓመት ጠብቆ የሚመረት ነው፤ የባህል ሐኪሞች በፀረ-ተቅማጥ መድኃኒትነት ለብዙ ምዕተ ዓመታት ተጠቅመውበታል።
በዚህም ይህ ምርት በሰሜን ሕንድ ከፍተኛ ተቀባይነት አለው።
«ላረጋግጥላችሁ እወዳለሁ» አለ የ25 ዓመቱ የዴልሂ ጠበቃ ቅንድቡን ከፍ እያደረገ፤ «በግሌ ካገኘሁት ልምድ ሊሠራ የሚችል ነው።»
«ከ1961 ጀምሮ በየቀኑ እጠቀምበት ነበር» በማለት የቦምቤ የታወቀ ነጋዴ ተመሳሳይ ምስክርነት ሰጥቷል።
እንዲሁም የባህል ሀኪሞች ለኩላሊት፣ ለፊኛና ለሽንት ማስተላለፊያ ችግሮች፣ ለአንጀት ካንሰርና ለአህያ ኪንታሮት በሽታ ያዙታል።
አንዳንዶች የሰውነት መገጣጠሚያዎችን ለሚያሳብጥ በሽታ ያዙታል።
ተክሉ አበባ የሚያወጣና ጥቃቅን ፍሬዎችን የሚያፈራ ፀጉር ነገር የበዛበት ዛፍ አለው።
የፍሬው ቀለም የለሽ መሆኑና መጠኑ ማነሱ -- 1000 ፍሬዎች 1.5 ግራም ብቻ ይመዝናሉ፤ ወይም እንደ ሁለት የወርቅ ማጣበቂያዎች ይሆናሉ -- ይህም ቁንጫ የሚል ታሪካዊ ስም አሰጥቶታል።
ብርሃን የሚያስተላልፈው የፍሬው ላንፋ ተሸልቅቆ ይወጣል፣ ይነፋና ይፈጫል፤ የእንስሳት ምግብም ይሆናል።
$26 ሚሊዮን የሚያወጣ ከምርቱ 90 በመቶ የሚሆነው በአለፈው ዓመት ለውጭ ገበያ ቀርቧል።
በዩ.ኤስ የዚህ ምርት አቅራቢ የሆነው የፕሮክተርና ጋምብል ኩባንያ ኃላፊ ሚታሙሲልና የሲባ ጌይጊ ኮርፖሬሽን ኃላፊ ፊበራል እንደተናገሩት የሳይሊየም ላንፋ የሚያስቀምጥ መድኃኒት ከሚሠራባቸው ነገሮች አንዱ ነው።
ግን ከተወሰነ ጊዜ በፊት የሚሟሙ ቃጫዎችም እንዲሁ በደም ውሰጥ የሚገኘውን የኮሌስትሮል መጠን ዝቅ ለማድረግ እንደሚረዳ ተመራማሪዎች ደርሰውበታል።
መቀመጫው ሲንሲናቴ ከተማ የሆነው ፒ እና ጂ በዚህ ላይ ስሜት አድሮበታል፤ በሳይሊየምና በኮሌስትሮል ላይ ሁለት ጥናት እንዲደረግ አዟል።
ሜኒሶታ ዩኒቨርሲቲ ውስጥ የተከናወነው አንደኛው ምርምር በደማቸው ውስጥ ከፍተኛ የኮሌስትሮል መጠን ባለባቸው 75 ሰዎች ላይ ተሞክሯል።
በየቀኑ ሶስት የሻይ ማንኪያ ሚታሙሲል የሚወስዱ ሰዎች ከ16 ሳምንታት በኋላ በአጠቃላይ የኮሌስትሮል መጠን ላይ ከፍተኛ ለውጥ አይተዋል፤ ጉዳት የሚያስከትል የኮሌስትሮል መጠን በሚባለው በደም ውስጥ በሚገኝ የፕሮቲኖች ጥምረት ላይም እንኳን በከፍተኛ ደረጃ መቀነሱ ታይቷል።
በ1987 መገባደጃ ላይ ፒ እና ጂ በዩ.ኤስ ውስጥ የተገኘ የኮሌስትሮል መጠን የሚቀንስ ሜታሙሱል የተባለ መድኃኒት በገበያ ላይ እንዲውልና ያለ ሐኪም ትዕዛዝ እንዲሰጥ አንዲፈቀድለት ለምግብና መድኃኒት አስተዳደር ጥያቄ አቅርቧል።
በሚያዚያ ውስጥ የሳይሊየም ምልክት ያለበት መኪና በሰው ትጨናነቅ ነበር።
በምግብ ረገድ ግዙፍ የሆነው የጄኔራል ሚልስ አክሲዮን ማኀበር ሳይሊየም፣ አጃ፣ ስንዴና ጣፋጭ ሥር የሚገኙበት ቤነፊት ተብሎ የሚጠራ የቁርስ ምግብ ማቅረበ ጀመረ፤ በታሸገበት ወረቀት ላይም ዓይን በሚስብ መልክ «የኮሌስትሮል መጠንዎን ይቀንሱ» የሚል ቃል ተጽፎበታል።
በመስከረም ኪሎግ ኩባንያ ኸርትዋይዝ ተብሎ የሚጠራ በሳይሊየም የተጠናከረ ከጥራጥሬ የተሠራ ጥራት ያለው ምግብ ለገበያ አቀረበ።
ወዲያውኑ በቴሌቭዥን፣ በማስታወቂያና በምግብ ካርቶኖች፣ ስለዚህ ደቃቅ ፍሬ በሚቀርብ ዜና የአሜሪካ ሕዝብ ተንበሸበሸ።
ለመግዛት በሚጐርፈው ጥያቄና በአጸፋዊ መልሱ ተጠቃሚውቹን አስጨነቃቸው፤ የአዲሱን የጥራጥሬ ምግብ ሽያጭንም በእርግጥ ጐድቶታል።
በዚህ ወር የምግብና መድኃኒት አስተዳደር አሜሪካውያን በተለያየ መልክ የሚቀርበውን ሳይሊየም አንድ ቀን በብዛት ይመገቡ ይሆናል የሚል ሥጋት እንዳለው ገልጿል።
በአሁኑ ጊዜ የሳይሊየም ጦርነት የቀዘቀዘ ይመስላል።
የምግብና መድኃኒት አስተዳደር የጥራጥሬ ምግባቸው ተስማሚ መሆኑን በምርምር እንዲያረጋግጡ ኪሎግንና ጄኔራል ሚልስን ጠይቋል።
እንዲሁም ሜታሙሲል የኮሌስትሮል መጠንን የሚቀንስ መሆኑን የሚደግፍ ተጨማሪ ጥናት እንዲያቀርብ ፒ እና ጂን ጠይቋል።
ግን ኤጀንሲው ሳይሊየምን በብዛት ከመደብሩ አውጥቶ አላሰራጨም።
የምግብና የመድኃኒት አስተዳደር የሳይሊየምን አዲሱን የአጠቃቀም ሁኔታ ቢፈቅድ ሌሎች ኩባንያዎች የሳይሊየም ምርት ይዘው ለገበያ እንደሚሽቀዳደሙ ይጠበቃል።
«ስሜት የሚቀሰቅስ ነገር ሊሆን ነው» አለ ሚስተር ክራሽናሙርዚ የቦምቤ ፒ እና ጂ።
«ከዩ.ኤስ ትናንት ነው የተመለስኩት፤ ይላል ሳይሊየምን መደ ውጭ ገበያ የሚያቀርበው ሚስተር ፓቴል።
በጋዜጦች፣ በሬዲዮና በቲቪ ሳይሊየም በየትም ቦታ ነው።»
ግን የገበያው መሟሟቅ ገና ለገበሬዎች እያካፈላቸው ነው።
ሰብሉ አንድ ጥቅም ብቻ እንዳለው፣ ለተቅማጥ ብቻ እንደሚበጅ ነው የሚያውቁት፤ በወቅቱ የተትረፈረፈ ምርትን እግር ተከትሎ የሳይሊየም ዋጋ እየቀነሰ ከመሄዱ ጋር ፍሬው አላስፈላጊ እንደሆነና በበጋው የስንዴ ምርት መካከል የሚያድግ አንድ ነገር እንደሆነ ያስባሉ።
«ሳይሊየም ጥሩ ሰብል አይደለም» አለ የላክሽሚፑራ መንደር ነዋሪ የ26 ዓመቱ ገበሬ ሱራጂ ጃዝ ቅሬታውን ሲገልጽ።
«ዝናብ የምታገኘው በማትፈልገው ጊዜ ስለሆነ ሰብሉ ከንቱ ይቀራል።»
የመሠረታዊ ኬሚካሎችን፣ መድኃኒቶችንና ኮስሞቲክሶችን የውጭ ገበያ የሚያስፋፋ ካውንስል እንዳለ ሁሉ ይህን ምርት የሚያስፋፋ የመንግስት ኤጀንሲ ቢኖርም እንኳን የሳይሊየም ገበያ የመጧጧፍ ጉዳይ ገና የሩቅ ነጐድጓድ ድምፅ ነው።
ሠራተኞቹ በኮሌስትሮል ላይ የሚደረገው ምርምር ምን እንደሆነ ሳይገነዘቡ ሳይሊየም ለአሜሪካ ደንበኞች ከፍተኛ አስተዋጽኦ እንዳለው በመግለጽ ጉራ ይነዛሉ።
የካውንስሉ ዓመታዊ ሪፖርት ሳይሊየምን እንደ ሳርሳፓሪላ እና «ኑክስ ቮሚካ» ትውከት የሚያመጣ ተክል ከመሳሰሉት ጋር አዳምሮ በመጨረሻው ገጽ ነበር የጠቀሰው።
በአንድ መንገድ የሳይሊየም መካከለኛ ሰዎች -- ገዥዎችና ኤክስፐርቶች -- የገበያውን መድራት ዜና ለብቻቸው አፍነው በመያዛቸው ይደሰታሉ።
በሚቀጥለው ዓመት የሳይሊየም ዋጋ ለደንበኞቻቸው ዝቅ እንዲልላቸው ይፈልጋሉ።
ግን ተንኮል አለ።
ሲድህፐርና የአካባቢ አውራጃዎች በዓለም ውስጥ ሳይሊየም በብዛት የሚመረትባቸው ብቸኛ ቦታዎች ናቸው።
ይህም በከፊል የምርቱ ተጠቃሚዎች የተለዩ በመሆናቸው ምክንያት ነው።
ሳይሊየም ለመጀመሪያዎቹ ጥቂት ሳምንታት አሸዋማ አፈርና እርጥበት ይፈልጋል፤ ፍሬ ሲያፈራ ደግሞ ድርቅ ይፈልጋል።
ትንንሽ ዘሮች ፓኪስታን፣ ፈረንሳይ፣ እስፔን፣ ጣሊያን፣ ቤልጂየምና ብራዚል ያድጋሉ፤ ግን ጥራታቸው ከሕንድ ሳይሊየም ጋር የሚወዳደር አይደለም።
እንደ ፕሮክተርና ጋምብል ያሉ ግዙፍ ገዥዎች እንደሚሉት ይህ ዘር የሚበቅልባቸው በሕንድ እና በሌላው ዓለም አንዳንድ ቦታዎች አሉ።
«በሁለትና በሶስት እጥፍ የማይጨምር ምርት አይደለም» ብሏል ሚሰተር ክሪሽናሙርዚ።
ግን ሰብሉን አዛውሮ ለመትከል ጠንካራ ጥረት ያደረገ ማንም የለም።
ሲድህፑር ውስጥ የዚህ ዓመቱን ሰብል ለመዝራት ጊዜው አሁን ነው።
በርካታ ገበሬዎች በምዕራቡ ውስጥ የሳይሊየም የሚያንፀባርቅ ነገር ከመልቀም እርቀው ሰናፍጭ፣ ብጫ አበባ ያለው የቅመም ተክል፣ ከሙን፣ ጉሎን ለማብቀል ወስነዋል።
ሚስተር ጃዝ በዚህ ዓመት ሳይሊየም በአጠቃላይ በመተው አገዳ ከሙንና ብጫ አበባ ያለሙ የቅመም ተክል ወደ መሳሰሉት ፊቱን ለማዞር እያሰበ ነው።
«ምናልባት የጉሎ ዛፍ እተክል ይሆናል።»
የእሱ ወንድም ፓርክሃጂ ግሩም ጥምጥም ጠምጥሞ ራሱን በኃይል በመነቅነቅ በሐሳቡ መስማማቱን ገለጸ።
ስለዚህ በማርች የሳይሊየም አዝመራ ሲሰበሰብ ባለፉት ጥቂት ዓመታት ከተገኘው 16000 ሜትሪክ ቶን ያነሰ ሊሆን ይችላል -- የሳይሊየም ዋጋ ሊደራ ከጫፍ ላይ ሲደርስ ማለት ነው።
እናም ዓለም ለመጀመሪያ ጊዜ የሳይሊየም እጥረት ያጋጥመዋል።
የእስራኤል የውጪ ጉዳይ ሚኒስቴር ሲልቫን ሻሎም ሮብ ዕለት ከአቻቸው ከካታሪው ሼህ ሀመድ ቢን ጃሲም ጃባር አል-ታኒ ጋር በፖሪስ ሲነጋገሩ ካታር በመካከለኛው ምስራቅ የሠላም ሂደት ላይ ያላትን ሚና አስምረውበታል።
ሻሎም በሰጡት የጋራ ጋዜጣዊ መግለጫ እንደተመለከተው ትናንሾቹ የባህረ-ሰላጤው መንግስታት በቅርቡ ከተሾሙት የፍልስጤም ጠቅላይ ሚኒስቴር መሀመድ አባስ ጋር ያላቸው ጥብቅ ግንኙነት የሰላሙ ሒደትን ያጐለምሳል።
«እኛ የመካከለኛው ምስራቅ ሠላም ሂደትን ተወያይተንበታል»
«አንድ ሠዓት ያለፈ ንግግር ካደረግን በኋላ የሁለቱንም አገር ድርጅቶች የእስራኤልና የአረብ አገሮችን ፍላጐት ካረጋገጥን በኋላ ወደ ስምምነት ጠረጴዛ ላይ እንዲመጡ የተቻለንን አድርገናል» አሉ ሻሎም።
«ካታር በዚህ ጉዳይ ላይ በጣም ዋነኛ ሀገር ናት»
«እኔ የካታሩ የውጪ ጉዳይ ሚኒስቴር ከአቡ ማዜን ጋር ያላቸውን ጥብቅ ግንኙነት አውቃለሁ» አሉ የአባሰን ሌላ ስም በመጠቀም።
ይህ ስብሰባ ሻሎም እንደ አውሮፖ አቆጣጠር የካቲት 27 የውጪ ጉዳይ ሚኒስቴር ሆነው ቢሮ ከያዙ በኋላ ከአረብ አቻቸው ጋር የተገናኙበት የመጀመሪያው አጋጣሚ ነበር።
ካታር ከአረብ ሀገራት የሚመጣባትን ትችት ሁሉ በመጋፈጥ ከእስራኤል ጋር ዲኘሎማሲያዊ ግንኙነቷን ሣታጠብቅ የኢኮኖሚ ትስስር አላት።
ከዚያ በኋላ ሻሎም ከእንግሊዙ ጠቅላይ ሚኒስቴር ቶኒ ብሊየር እና ከውጪ ጉዳይ ሚንስቴር ጃክ ስትሮው ጋር ለመነጋገር ወደ ለንደን በረሩ።
የአሜሪካ ድምፅ በተለያዩ በርካታ ጉዳዮች ላይ የለያዩ አመለካከቶችን ያቀርባል።
የዩናይትድ እስቴትን መንግሥት ፖሊሲዎች የሚገልጸውን ርዕስ አንቀጽ ቀጥለን እናቀርባለን።
ለ20 ዓመታት ያህል ኤድስ ያመጣውን ጣጣ ለመቋቋም ዓለም እየተጋፈጠ ነው።
ከ1988 ጀምሮ የታህሳስ የመጀመሪያውን ቀን የዓለም የኤድስ ቀን እንዲሆን በተባበሩት መንግሥታት ተወስኗል።
በዓለም ውስጥ ለተላላፊ በሽታዎች ቀንደኛ ምክንያት በሆነው በኤድስ ላይ በሚደረገው ዘመቻ ፈጣን ትብብር ለማድረግና መረጃዎችን ለማሰራጨት ጊዜው አሁን ነው።
የተላላፊው በሽታ ሁኔታ የሚቀፍ ነው።
የተባበሩት መንግሥታት አዲስ ጥናት እንደሚያሳየው ባለፈው ዓመት አምስት ሚሊዮን ሰዎች ኤድስን በሚያስከትለው ቫይረስ በኤች.አይ.ቪ ተበክለዋል።
ተላላፊው በሽታ ከመጣ ወዲህ 22 ሚሊዮን ሰዎች በዚሁ በሽታ ሞተዋል።
በበሽታው የመያዝ ሁኔታ በአዋቂዎች ላይ እየቀነሰ ሲሄድ በልጆች ላይ እየጨመረ ሄዷል።
ይህም ሁኔታ ጐልቶ የታየው በበሽታው የተያዙ እናቶች በሚወልዱበት ጊዜ በሽታውን ወደ ልጆቻቸው በሚያስተላልፉባቸው ከሳሃራ በታች ባሉ አገሮች ነው።
በዓለም ውስጥ ከኤድስ ጋር በተያያዘ በሽታ ከሞቱት ሰዎች ውስጥ አራት-አምስተኛውን የያዙት የአፍሪካ አገሮች ናቸው።
በአንዳንድ የአፍሪካ አገሮች ከአራቱ አዋቂ ሰዎች አንዱ በኤች.አይ.ቪ የተያዘ ነው።
ግን በምሥራቅ አውሮፖ በበሽታው የሚያዙ አዳዲስ ሰዎች እንደ አሸን እየፈሉ ነው።
ሩሲያ ውስጥ በዚህ ዓመት በበሽታው የሚያዙ ሰዎች ቁጥር በእጥፍ ጨምሮ ወደ 300,000 ደርሷል።
ደቡብና ደቡብ ምሥራቅ እስያ ለከባድ አደጋ የተጋለጡ አካባቢዎች ናቸው፤ አምስትና ሶስት አራተኛ ሚሊዮን አዋቂዎችና ልጆች አሁን ከኤች.አይ.ቪ ወይም ከኤድስ ጋር ይኖራሉ።
በጣም በርካታ በሆኑ አገሮች ውስጥ ስለ ኤድስ መወያየት የተከለከለ ነው፤ በሽታውም በምስጢርና በተሳሳተ መረጃ ተሸፋፍኖ ተቀምጧል።
ግን አሰቃቂው የእስታቲስቲክ መረጃ ግልጽ እንዳደረገው በኤድስ በጣም የተጠቁ አገሮች ሕዝቦችና መንግሥታት የተላላፊውን በሽታ ስፋት አምኖ መቀበልና ይህንም ለመቋቋም ቆራጥ እርምጃ መውሰዳቸው ወሳኝነት አለው።
ፕሬዚዳንት ቢል ክሊንተን እንዳሉት ዝምታውን ሰብሮ ለመውጣት፣ እፍረቱን ለመዋጋትና ከኤች.አይ.ቪና ከኤድስ ጋር አብረው የሚኖሩትን ሰዎች መብት ለመጠበቅና በበሽታው የተያዙ ሰዎች የሚፈልጉትን እንክብካቤና ሕክምና እንዲያገኙ ለመርዳት በአንድ ላይ ሆነን መሥራት ይገባናል።
በዚህ አውዳሚ በሆነ ተላላፊ በሽታ ከአንዣበበው አደጋ ዓለምን ሙሉ በሙሉ ነፃ እስከምናደርግ ድረስ በተጋድሎው ሜዳ እንደምንቆይ ቃል መግባት አለብን።
የዩ.ኤስ መከላከያ ሚኒስትር ዊሊያም ኮኸን ከአካባቢው መሪዎች ጋር ስብሰባ ለማካሄድ ወደ ዘጠኝ የመካከለኛው ምሥራቅ ባሕረ ሰላጤ አገሮች በሚቀጥለው ሳምንት ለመሄድ አቅደዋል።
ሚስተር ኮኸን ሳውዲ አረቢያን፣ ኩዌትን፣ ባሕሬንን፣ ኦማንን፣ የተባበሩት አረብ ኢሚሬቶችን፣ እስራኤልን፣ ዮርዳኖስንና ግብፅን ለመጐብኘት በሚቀጥለው ማክሰኞ ይነሣሉ።
ሚኒስትሩ ከእነዚህ አገሮች የመከላከያ ባለሥልጣናት ጋር እንደሚወያዩና እንዲሁም በአካባቢው ያሉትን የዩ.ኤስ ሠራዊት አባላትን እንደሚጐበኙ ፔንታጐን ገልጿል።
በባሕረ ሰላጤው አገሮች ያለው የዩ.ኤስ የጦር ኃይል 17 መርከበኞች የሞቱበት በዩ.ኤስ የጦር መርከብ ኮል ላይ የአሸባሪዎች ነው የተባለው የቦምብ ፍንዳታ ከደረሰበት ካለፈው ወር ጀምሮ በከፍተኛ ጥንቃቄ ላይ ይገኛል።
ኮል በየመን ወደብ ኤደን ነዳጅ በመሙላት ላይ እንዳለች በቦምብ ፍንዳታ ተመትታለች።
በአገሪቷ ዉስጥ እየተስፋፋ የመጣዉን አሸባሪነት በመስጋት ኢምባሲያቸዉን እንዲዘጉ ዩ.ኤስ፣ እንግሊዝና ጀርመን ቢወስኑም አዉስትራሊያ ሳዉዲ አረቢያ ያለዉን ኢምባሲዋን ክፍት ታደርጋለች።
የዉጭ ጉዳይ ሚኒስትር አሌክሳንደር ዶውነር ዋና ከተማ በሚጎበኙበት ዋዜማ በአዉስትራሊያ ኢምባሲ ያለዉ ደህንነት በበቂ ሁኔታ ነዉ ብለዋል።
«በሪያድ ባለዉ የአዉስትራሊያ ኢምባሲ በበቂ ሁኔታ አስፈላጊ ደህንነት አለን አምባሳደሩም በቂ ደህንነት አለ ብለዉ ያስባሉ» በማለት ዶዉነር ለአዉስትራሊያ ሬዲዮ ኮርፖሬሽን ተናግረዋል።
አዉስትራሊያ ከዋሽንግተን የልብ አጋሮች መካከል አንዷ ናት።
ካምቤራ አፍጋኒስታን ዉስጥ በሽብርተኝነት ላይ በሚካሄደዉ ጦርነት እንዲዋጉ ወታደሮችን ልካለች ጎን ለጎንም ጦሯን ከእንግሊዝና ዩ.ኤስ ወታደሮች ጋር በኢራቅ እንዲሰለፉም አድርጋለች።
ኒዉዚላንድም እንዲሁ በሳዉዲ የሚገኘውን ኢምባሲዋን ለመዝጋት አስቸኳይ እቅድ የላትም።
እ.ኤ.አ ግንቦት 12 ቀን ሪያድ አካባቢ ባሉ ሦስት መኖሪያ ሰፈሮች ተከታታይ የሚመስሉ የአጥፍቶ ጠፊ ጥቃቶች ከተፈጸሙ በሀላ በተደረገዉ አሰሳ ሦስት የአልቃይዳ ተጠርጣሪ ነዉጠኞች ጂዳ፣ ሳዉዲ አረቢያ ተይዘዉ መታሰራቸዉን የሳዉዲ የደህንነት ባለስልጣኖች ማክሰኞ ዕለት ገልጸዋል።
የቦምቡ ፍንዳታ 9 የቦምብ አጥቂዎችን፣ 8 አሜሪካኖችንና 2 እንግሊዞችን ጨምሮ -- 34 ሰዎችን ገድሏል ወደ 200 የሚደርሱ ሰዎችንም አቁስሏል።
በዚህ ሳምንት መጀመሪያ ላይ የሳዉዲና የዩ.ኤስ ባለሥልጣኖች እንደተናገሩት የኦሳማ ቢላደን አልቃይዳ ቡድን በዩ.ኤስ ወይም አሜሪካ በባህር-ማዶ አገራት ባላት ፍላጎት ላይ አዲስ ጥቃት እንደሚያደርስ ትኩስ መረጃዎችን አግኝተዋል።
አንዳንዶች በአየር መንገድ ኢንዱስትሪ ላይ ለምን መዕዋለ ንዋይ እንደሚያፈሱ በግሌ መገመት አልችልም።
እስኪ አንድ ሰው እቃን ከሚያጓጉዘው አየር መንገድ በላይ የከፋ ችግር እየገጠማቸው ያሉ ኩባንያዎች መኖራቸውን ይንገረኝ /ዴልታ፣ ዩ.ኤስ አየር መንገድ፣ ኮንቲነንታል፣ አሜሪካን፣ ኖርዝ ዌስት፣ ዩናይትድ/።
ከፍተኛ የነዳጅ ዋጋ፣ የማይረዳ የጡረታ ግዴታዎችና ከፍተኛ ደመወዝ የሚከፈለው ሙያተኛ የሥራ ኃይል።
በነዚህ የአደጋዎች ዝርዝር ላይ በእነዚህ የሀዘን ዝርዝር ላይ ደግሞ በብዙ የሚያንስ ቅናሽ ዋጋ ያላቸውን ገዳይ ተቋሞች እንጨምራለን።
ባለፈው ሣምንት በተገለፀው ዝቅተኛ የትራንስፖርት ክፍያ ለሥራ ጉዞ በመመዝገቤ ጠቀሜታ እንዳገኘሁበት እስማማለሁ፤ ነገር ግን የሚቀጥሉት ጥቂት ዓመታት ለነዚህ አንዳንድ ኩባንያዎች ጥሩ አይደለም።
አሳዛኙ ነገር፣ ይህ አናዳጅ ክስተት በነዚህ ኩባንያዎች ላይ የተወሰነ አይደለም።
አንዱ የአሜሪካ አየር መንገድ ማዕከል የሆነው ፒትስበርግ አይሮፕላን ማረፊያውን የዘረጋው በጣቢያው የችርቻሮ ተቋም አማካይነት ነው።
አሁን የአሜሪካ አየር መንገድ ከጥር 1996 ዓ.ም ጀምሮ ከፒትስበርግ የሚያደርገውን በረራ በ28 በመቶ ቀንሷል፤ እና ሙሉ በሙሉ ለማቋረጥ የሚችልበት አደጋ ላይ ነው ያለው።
እነዚህ አብረቅራቂ አዲስ የአይሮፕላን ጣቢያዎች ሁልጊዜም ወደፊት መከፈል በሚገባቸው የረዥም ጊዜ ስምምነቶች ይደጐማሉ።
..ግን በአየር መንገዶች አይደለም።
ይህ ቀጣይነት ያለውን ስትራቴጂ የሚፈለግ ኢንዱስትሪ ነው።
በ1996 ዓ.ም ትርፍ ያገኙ አየር መንገዶች ሳውዝዌስትና ጄት ብሉ ብቻ ነበሩ። ነገር ግን በሚቀጥሉት አምስት ዓመታት ምን ሊከሰት እንደሚችል ማን ያውቃል።
ስለዚህ ዝቅተኛውን የትራንስፖርት ዋጋና በበረራ ጊዜ ምግብ አለማግኘትን ቅሬታ በምስጋና እቀበላለሁ፤ እና የነዚህን ኩባንያዎች ወደ ኪሣራ መግባትን እመለከታለሁ።
ቢዝነስ ዊክ የተባለው የንግድ ድረገፅ እዚህ ስላለው የትራንስፖርት ዋጋ መቀነስና የአሜሪካ አየር መንገድ ችግሮችን በተመለከተ ሌሎች አስተያየቶች አሉት።
2500 የሚገመቱ የዩኒቨርሲቲ ተማሪዎች ዕሁድ ዕለት በኦሳካ ውስጥ ተያይዘው የሰው ሰንሰለት በመፍጠር «ጦርነት አይኑር» የሚል መፈክር በጃፓንኛ ቋንቋ ፊደል በመፃፍ በኢራቅ ላይ የሚደረገውን አሜሪካ መራሽ ዘመቻ ተቃውመዋል።
ስብሰባውን ከጠሩትና ካስተባበሩት ሀይል አንዱንና የ20 አመቱ ሚያኮ ፉጂ «ይህንን ጦርነት ይቅር አንለውም» ሲል ለፉጂ ዜና አገልግሎት ገልጿል።
ጦርነቱን እንደሚቃወሙት ግለሰቦች ሁሉ የያንዳንዳችን የሆነውን ስሜት ለመጋራት እፈልጋለሁ።
ጂጂ፣ በማዕከላዊ የኦሳካ ሕንፃ አካባቢ ፖርኩ ውስጥ ሊገኙ ከታሰቡት 2000 በላይ ተቃዋሚወች «ጦርነት ይቁም» እና «ፍቅርና ሰላም» የሚሉ መፈክሮችን በመያዝ ከ9፡00 ሰዓት (0600 GMT) በኋላ ተያይዘው የሰው ሰንሰለት ፈጥረዋል።
ተቃውሞው ከጥር ጀምሮ ጃፖን ውስጥ ሌሎች በአሥር ሺዎች የሚገመቱ ሰላም ፈላጊ ሃይሎችን በማሳተፍ ቀጥሏል።
ቅዳሜ በኪዮዶ ዜና አገልግሎ በተሰጠው አስተያየት መሠረት በኢራቅ ውስጥ የሚካሄደውን ወታደራዊ እንቅስቃሴ ከ100 ሰዎች መካከል 78ቶቹ እንደሚቃወሙት የተካሔደው ጥናት ያመላክታል።
ቅዳሜ ዕለት በታተመው የዮሚዩሪ ታዋቂ ጋዜጣ የህዝብ አስተያየት መሠረት ከ1846 አዋቂዎች መካከል 64 በመቶዎቹ ጃፖን አሜሪካን ከመደገፍ በስተቀር «ምርጫ የላትም» የሚል ስሜት ሲኖራቸው 12 በመቶዎቹ ብቻ ጃፖን ጦርነቱን መደገፍ «ይገባታል» ብለዋል።
የሽብር ጥቃት ተጠርጣሪዎችን ለመመርመር ከ 100 በላይ የኤፍ ቢ አይ ወኪሎችና የፈንጂ ባለሙያዎች በሳምንቱ መጨረሻ ላይ በየመን እንደሚደርሱ እየተጠበቀ ነው።
ልዩ የባህር ሀይል መሀንዲሶች ያካተተ አንድ ቡድን ለጊዜው ያልተገኙና ሞተዋል ተብሎ በሚጠረጠሩ የአስር መርከበኞችን አስከሬን ማፈላለግ ስራ ላይ ይሰማራል።
ባለስልጣኖች እንዳሉት ፍንዳታውን ያፈነዳው አንድ አጥፍቶ-ጠፊ ሲሆን የአጥፊውን አካል 40 ጫማ ያህል ቀዶታል።
የፔንታጐን ምንጮች እንዳሉት ከሆነ ቅድመ ምርመራው ከ 400-500 ፖውንድ የሚመዝን ፈንጂ ተጠቅመው ሊሆን እንደሚችል ያሳያል።
እስካሁን ድረስ የተረጋገጠው ተጠርጣሪዎች ባይኖሩም ባለስልጣኖች እንዳሉት ከሆነ አያሌ የመካከለኛ ምስራቅ ቡድኖች እንደሚመረመሩ ይጠበቃል።
የዚህ ስብሰባ አጣዳፊነት በእስራኤላውያንም ሆነ በፍልስጤማውያን ላይ የትላንትናው ሁከት ካስነሳው ቁጣ ጋር ተገጣጥሟል።
ረብሻ በቀሰቀሱ ፍልስጤማውያን ከተደበደቡባት ሁለት ወታደሮቿ መካከል እስራኤል ዛሬ  አንደኛውን ቀብራለች።
ዛሬ በኢየሩሳለሌም የእስራኤል የፀጥታ ሀይሎች ከ45 ዓመት በታች የሚገኙትን ፍልስጤማውያን በአል-አክሳ መስጊድ ፀሎት እንዳያካሂዱ ከለከለች።
ወጣት ፍልስጤማውያን ውጪ ሲፀልዩ አንዳንድ ወጣቶች ደግሞ በእስራኤል የፀጥታ ሀይሎች ሲጠየቁና ሲመቱ እንደነበርና ይህም ደግሞ የመሪዎች ጉባኤ ለማዘጋጀት አስቸጋሪ እንደሆነ በግልፅ የሚያሳይ ነው።
ለምን ብለው ነው የፖለቲካ መሪዎች መንገዶችን ለመጠበቅ -- የመንገዶችን ፀጥታ ለማስከበር ጊዜያቸውን የሚያጠፉት?
የኤቢሲው ጊለያን ፊንድሌይ ዛሬ ማታ ከፍልስጤም ጋዛ ይዘግባል።
ዛሬ በጋዛ መንገዶች ላይ በርካታ ፍልስጤማውያን ስለመሪዎች ጉባኤና ስለሰላም የሚባል ነገር በፍፁም መስማት የማይፈልጉት ዜና ነው።
የእስራኤል ሚሳኤሎች ሁለት የፖሊስ ጀልባዎችን ካጠፉ ገና አንድ ቀን ብቻ ባስቆጠረበት ወቅት --አንዱ ከአራፋት የግል ቢሮ በጣም በቅርበት የሚገኝ ነበር።
ዛሬ እስራኤል ከትላንትናው የቀጠለ ጥቃቶችን መሳሪያ ካጠመደ ሔሊኮኘተር መርከብ ውስጥ ለቃለች።
እነዚህ ሚሳኤሎች በራማላ ከተማ ላይ ወድቀዋል።
ዛሬም በመቀጠል የእስራኤል መርከቦች ወደቡን በመቆጣጠራቸው የጋዛ ፖሊሶች ምንም የሚያጠቁበት ዕድል አልነበራቸውም።
ጣቢያቸውን ለከተማዋ ዋና አደባባይ ሲሉ ጥለው ሸሹ።
እዚህ ትናንት እስራኤል ያደረገችው ንዴቱን ወደ ቁጣ ቀይሮታል።
ፍልስጤሞች «ጦርነት ነው» አሉ አራፋትም ሰላምን ማውራት ሥራቸውም አይደል።
ጦርነት ትፈልጋላችሁ?
አዎ።
ለምን?
ተስፋ አደርጋለሁ።
ለምን?
ምክንያቱም ምንም ሰላም የለም።
ከዚህ ሁሉ በኋላ ሰላም የለም።
ዛሬ ጆርጂያ ውስጥ በተካሄደ ሌላ ስብሰባ እስላማዊ መሪዎች በእስራኤል ላይ የሽብር ጥቃት እንዲካሔድ በገሀድ ጥሪ አቅርበዋል።
የአክራሪ ቡድኖች ዛሬ ዛሬ ብዙ ድጋፍም ሀይልም አላቸው።
ዛሬ ከሰዓት በኋላ የተቆጡ መስሊሞች በአንድ ሆቴል ላይና አልኮል ሸጠዋል ባሉአቸው ሰዎች ቤቶች ላይ እሳት አያይዘዋል።
የፍልስጤም ፖሊስ እነርሱን ለማቆም ብዙም አልተንቀሳቀሰም።
አራፋት ወደ መሪዎች ጉባኤ ሔደው ስምምነቱን ቢፈርሙም ቅሉ ከእንግዲህ ወዲያ ሕዝባቸው ያዳምጣቸዋል ብሎ ለማረጋገጥ ግን አይቻልም።
ጊሊያን ፈንድሌይ የኤቢሲ ዜና ከጋዛ።
በተጨማሪ የሁለት አሜሪካውያን መርከበኞች አስከሬን ከየመን ወደ ኤደን ከዩ.ኤስ.ኤስ የባሕር ኃይል መርከብ ኮሌ ውስጥ ዛሬ ተገኝቷል።
የዩ.ኤስ ባለሥልጣናት ከቦታው ላይ ተገኝተው ኮሌ መርከብ ወደብ ላይ እያለች 17 መርከበኞችን በገደለው ፍንዳታ ላይ የሚያደርጉትን ምርመራ ቀጥለዋል።
የኤደን ፖሊስ የቦምብ መሥሪያ መሥሪያዎች የተገኙበትንና ነዋሪዎቹም በአጥፍቶ መጥፋት ጥቃት በጦር መርከቧ ላይ ፍንዳታ አድርሰዋል ተብለው የተጠረጠሩበትን አፖርትማ ባለቤት ይዞ ዛሬ በመመርመር ላይ ይገኛል።
እንዲሁም ዛሬ ፕሬዚዳንት ክሊንተን ኮል የተባለችው መርከብ በተሠራችበት ወደብ ኖርፎልክ፣ ቨርጂኒያ ተገኝተው መርከቧ ውስጥ ለመቱት መርከበኞች የተደረገውን የመታሰቢያ ጸሎት መርተዋል።
የመታሰቢያ ጸሎቱ የተጀመረው በብሔራዊ መዝሙር ነበር።
ፕሬዚዳንቱ ወንድና ሴት የሠራዊቱ አባላትን ለትንሽ ደቂቃ እንዲያመሰግኑ ለመላው የአሜሪካ ሕዝብ ጥሪ አቅርበዋል።
ዛሬ ለነፃነት ሲታገሉ ለወደቁ ምርጥ ወጣቶች አክብሮታችንን እንገልፃለን።
በመሞታቸው እናዝናለን፤ የሕይወት ታሪካቸውን እናከብራለን፤ ውለታ የማይረሳውን የሕዝብ ፍቅርና ጸሎት ለቤተሰቦቻቸው እናቀርባለን።
ፕሬዚዳንት ክሊንተን ሕይወታቸው ያለፈውን የ17ቱን ወታደሮች በየስማቸው አንስተው በጦር ኃይሎች ውስጥ የሚያገለግሉትን ወንዶችና ሴቶች ጀግንነትና መንፈሰ ጠንካራነት አድንቀዋል።
በዩ.ኤስ ሠራዊት ላይ ጥቃት ለሚፈጽሙ ሁሉ ይህን ግልጽ መልእክት አስተላልፈዋል።
በእነሱ ላይ ጥቃት ለምትፈጽሙ ሁሉ የምትኖሩበት ሰላማዊ ቦታ አታገኙም እንላችኋለን።
አሳደን እንይዛችኋለን፣ ከዚያም ፍትህ ይሰፍናል።
አሜሪካ በመካከለኛው ምሥራቅና በመላው ዓለም ለሰላም ወይም ለነፃነት ወይም ለመረጋጋት ዘብ መቆሟን አታቆምም።
የሐዘኑ ሥነ ሥርዓት እንዳበቃ ፕሬዚዳንት ክሊንተን ለትንሽ ደቂቃ የኀሊና ጸሎትና ከዚያም የባሕር ኃይል መዝሙር ሲዘመር እያንዳንዱ ሰው እንዲሳተፍ ጥሪ አደረጉ።
በመካከለኛው ምሥራቅ ሰፊ ጦርነት እንደሚከፈት ከመዛቱ በፊት ብዙ ጊዜ ከዚህ ነበር።
አስደናቂ እድገት ታይቷል፣ ግን ዘላቂነቱ ግልጽ ሳይሆን ቀርቷል።
ፕሬዚዳንት ክሊንተን በመካከለኛው ምሥራቅ በሚካሄደው አስቸኳይ የመሪዎች ስብሰባ ላይ ለመገኘት ዛሬ ይሄዳሉ ተብሎ ተጠብቆ ነበር፤ ግን ወደኋላ አፈግፍገዋል።
እንዴት ወደዚህ ውሳኔ በፍጥነት ተደረሰ?
ለዚህ ዜና አንድሪያ ሚቸል እነሆ።
ቃል አቀባይ፦
ፕሬዚዳንቱ ስምንት ዓመት ከፈጀው የመካከለኛው ምሥራቅ ዲኘሎማሲ አንድ ነገር አገኛለሁ በሚል ተስፋ ዛሬ ወደ ዋሽንግተን ተመልሰዋል።
ምን ስህተት ተሰራ?
ለብዙዎች ሐምሌ ላይ በካምኘ ዴቪድ የተደረገው ስምምነት ለሰላም በጣም የተቃረበ ይመስል ነበር።
ለምን ሁሉም ከናካቴው ፈረሰ?
በመጀመሪያ በፍልስጤም ቅሬታ።
ሕዝቡ በመንገድ ምንም ኢኮኖሚያዊ ጠቀሜታ አያይም፤ ከብዙ ዓመት የሰላም ውይይት በኋላ የተሻለ ነገር አላገኘም፣ እንዴ፣ የመሪዎቹ ስብሰባ ሲጨናገፍ አራፋትን በመንቀፍ የእስራኤልን ጠቅላይ ሚኒስትር ባራክን በማሞገሷ ዩ.ኤስ ቅር ተሰኝተውባታል።
በተለይ የእየሩሳሌምን ጉዳይ በተመለከተ ከሊቀመንበር አራፋት ይልቅ ጠቅላይ ሚኒስትሩ የዱሮ አቋማቸውን ትተው ወደፊት ብዙ ተራምደዋል።
እየሩሳሌምን ለመክፈል የቀረበውን የተለያየ ሐሳብ ፍልስጤሞች እንደማይቀበሉት ግልጽ ነበር።
ቃል አቀባይ፦
አራፋት ሲዳከሙ እንደሃማስ ያሉ ተራማጅ ቡድኖች ጥንካሬ አግኝተዋል።
የተዳከሙት አራፋት ሰላም የማይፈልጉትን በርካታ ኃይሎች አደፋፍረዋል።
ቃል አቀባይ፦
ሁለተኛው የእስራኤሎች መበሳጨት ነበር።
ባራክ በለውጡ ምንም ነገር ሳያገኙ አራፋት ቅዱሷን ከተማ በከፊል እንዲቆጣጠሩ ማድረጋቸው ከሚገባቸው በላይ ሄደዋል የሚል ስሜት በበርካታ እስራኤሎች ዘንድ ተቀርጾ ነበር።
ካምኘ ዴቪድ ላይ ባራክ በጣም ቀና የነበሩ ይመስለኛል።
አራፋት ሌላ አማራጭ ሐሳብ ይዘው ለመቅረብ አለመቻላቸው ጠቅለይ ሚኒስትሩንም ሆነ እስራኤሎችን ተስፋ ያስቆረጣቸው ይመስላል።
ቃል አቀባይ፦
በመጨረሻም የመሪዎቹ ስብሰባ ከንቱ ተስፋን የሰነቀ፣ ዋሺንግተንም በደንብ ያልተዘጋጀችበት ነበር።
ዩ.ኤስ የክሊንተን የመሪነት ዘመን ከማብቃቱ በፊት ታላቅ ውጤት ለማስመዝገብ ስትል በችኮላ ወደፊት ገፋችበት።
እንደ ግብፁ ሙባረክና እንደሳውዲ አረቢያው ፋህድ ያሉ ሌሎች የአረብ መሪዎችም ስምምነቱን አልተቀበሉትም፤ አራፋትም ስምምነቱን ሳይፈርሙ እንዲቆዩ ነግረዋቸዋል።
የተባበረ ጥረት ተደርጐ እነዚህን ሰዎች አማክሮ ማቀራረብ ከተቻለ ያሲር አራፋት ከአንድ ስምምነት ላይ ሊደርሱ ይችሉ ነበር።
ዩናይትድ ስቴትስ ለካምኘ ዴጀድ በበቂ ሁኔታ የተዘጋጀች አይመስለኝም።
በዝግጅቱ ላይ በይበልጥ ጥንቁቅ ሆነው ከሆነ አንድ ስምምነት ላይ ለመድረስ እርግጠኛ መሆን ነበረባቸው።
ቃል አቀባይ፦
በርካታ ታዛቢዎች እንደሚሉት ካምኘ ዴጀድ መጥፎ ሁኔታዎችን ይበልጥ አባብሷቸዋል፤ ፕሬዚዳንቱ የተመናመነ ተስፋ ይዘው ለምን ወደመሪዎች ስብሰባ ለመሄድ ያስባሉ የሚል ጥያቄ ዛሬ ማታ ይቀርባል።
ዋሽንግተን።
የመከላከያ ሚኒስትር ዶናልድ ራምስፊልድ ዛሬ በቀረበው የጥያቄን መልስ ዝግጅት ከወታደሮች ጋር ተሳታፊ ነበሩ፤ ይህም የሚያስደስት እንጂ ምንም ነገር አልነበረም።
ደስተኛ ያልሆኑ ወታደሮች በረጅም እርቀት እርምጃ ተደርጐ ብረት ለበስ መኪናዎች ባለመኖራቸው ቅሬታቸውን ለራምስፊልድ ገልጸዋል።
ከአሶስየትድ ፕሬስ የቀረበ ጥያቄ ነበር፦ «ወደ ጦርነት የምትገባው ያሉህን ወታደሮች ይዘህ ነው» አሉ ራምስፊልድ ሲመልሱ፤ «እንዲኖርህ የምትፈልገውን ወይም ተስፋ የምታደርገውን ወታደር ይዘህ አይደለም።»
ቶማስ ዊልሰን መከላከያ ሚኒስትሩን እንዲህ ጠይቋቸው ነበር፤ «ወታደሮች የብረት ቁራጭ ለማግኘት ለምን ቆሻሻ ማጠራቀሚያዎችን ሲፈልጉ ይውላሉ? መኪናዎቻችንስ ብረት ለበስ ለማድረግ ባልስቲክ ብርጭቆችን ለማግኘት ለምን እንደራደራለን?»
ከራምስፊልድ ጋር ለመገናኘት የተሰበሰቡ 2300 የሚሆኑ ወታደሮች በጥያቄው በመማረክ ጩኸትና ጭብጨባ አስተጋቡ።
«ከእኛ ጋር ወደ ሰሜን ይዘናቸው የምንሄዳቸው ተገቢ የሆኑ ብረት ለበስ ተሽከርካሪዎች የሉንም» አለ ዊልሰን ከጠየቀ በኋላ ሲያጠናቅቅ የናሽቬሊ ቴን ተወላጅ።
ክፍሉ የቴናሲ አርሚ ናሽናል ጋርድ፣ 278ኛ ሬጂሜንታል ኮምባት ቲም የሆነው የአውሮኘላን መካኒክ ዊልሰን ለአንድ ዓመት የሥራ ጉብኝት ታዞ ወደ ሰሜን ኢራቅ መኪና እየነዳ ሊሄድ እንደተዘጋጀ ፔንታጐንን ለአንድ ዓመት ያህል ያደናገረበትን ጥያቄ ለማቅረብ ጣቱን ከችግሩ ላይ ቀሰረ።
አልፎ አልፎ ይሁን እንጂ፣ በሕዝባዊ ስብሰባ ላይ ፍርጥ ተደርጐ የቀረበ ነበር።
ራምስፊልድ እንዳሉት ሠራዊቱ ብዙ ሁሚቪስና በተቻለ መጠን ተጨማሪ ብረት የለበሱ ሌሎች ተሽከርካሪዎችን ለማግኘት ገንዘብ አላጠራቀመም ወይም ጥረት አላደረገም።
በተጨማሪ እንደተናገሩት አንዳንዶች እንደሚያስቡት ብረት ለበስ ሕይወትን የሚያድን አይደለም።
«በዓለም ያለውን ብረት ሁሉ ሰብስበህ ታንኩን ልታለብሰው ትችላለህ፣ ታንክ /እስካሁንም/ ሊፈነዳ ይችላል» ብለዋል።
በጣም የሚስማማ መልስ ነው ለማለት አይቻልም።
ሐሙስ ዕለት ደቡብ እስፔን የባሕር ጠረፍ ሰው በሰው ላይ በተደራረበባት ጀልባ የደረሱትን ብዙ ነፍሰ ጡር ሴቶችንና የሰውነታቸው ሙቀት ከተለመደው በታች በመውረዱ የሚሰቃዩትን ሰዎች ጨምሮ 33 የአፍሪካ ስደተኞችን ወሰኑን ሳያልፉ ደርሶ የያዛቸው መሆኑን ፖሊስ ገልጿል።
በነፋስ በተጠራረገው የደቡብ ጫፍ ሲንከራተቱ የተገኙትን አዙሮአቸው ለመውደቅ የተቃረቡትን ሴቶች ተሸክሞ ለመውሰድ ሲታገሉ የነበሩትን ፖሊሶች ድራማዊ ፎቶግራፍ የእስፔን ሚዲያ ማሳየቱን የሕዝብ ጥበቃ ባለሥልጣናት ለእስፔን የዜና ኤጀንሲዎች ገልጸዋል።
በሰው ልጆች ለመገነድና በዞዲያክ ጀልባ ከአፍሪካ አቋርጠው ወደ እስፔን አምጥተዋል ተብለው የተጠረጠሩትን ሁለት የሞሮኮ ሰዎችን ፖሊስ ማሰሩን ኢፌ ተናግራል።
ስደተኞች ናቸው ከተባሉት 26ቱ ከሰሃራ በታች ካለ የአፍሪካ አገር የመጡ ሲሆን ከእነዚህም ስድስቱ ሴቶችና ሰባቱ ወንዶች ከሰሜን አፍሪካ አገሮች የመጡ መሆናቸውን ፖሊስ ተናግሯል።
የቀይ መስቀል ባለሥልጣናት ከቦታው ተገኝተው የመጀመሪያ እርዳታ አድርገውላቸዋል፤ የተያዙትም ወደ አገራቸው የሚመለሱበት ሁኔታ ወደሚያጣራው መንግሥታዊ አካል ተወስደዋል።
በብዙ አሥር ሺ የሚቆጠሩ ምስኪን አፍሪካውያን አደገኛውን የጂብራልተርን እስትሬት በማቋረጥ ወደ ዋናው መሬት በመድረስ ወይም አትላንቲክ ውስጥ ወደ ካናሪ ደሴት ለመድረስ ወደ ሰሜን ምዕራብ በጀልባ በመጓዝ በያመቱ በሕገ ወጥ መንገድ እስፔን ውስጥ ለመግባት ሙከራ ያደርጋሉ።
እስፔን ውስጥ ዝቅተኛ ሥራ እየሠሩ የተሻለ ሕይወት ለመምራት ይፈልጋሉ ወይም ወደ አውሮፖ ለመሄድ እስፔንን መረማመጃ ያደርጋሉ።
አብዛኛዎቹ ሾልከው ለመግባት ሲሞክሩ ይያዛሉ፤ ሌሎችም አንዳንዶቹ በዚሁ ሙከራ ይሞታሉ።
አሶሺየትድ ፕሬስ አሁን እንደገለጸው ኘሬዚዳንት ቡሽ በሁለተኛው የሥልጣን ዘመናቸው አዲሷ የውጭ ጉዳይ ሚኒስትር እንዲሆኑ ኮንዶ ራይንስ መርጠዋቸዋል።
በምርጫው እየተስማማሁ ከፓወል ይልቅ እሳቸው የበለጠ ጥሩ ሚኒስትር እንደሚሆኑ አስባለሁ።
ፖወል ጥሩ ወታደርና መልእክተኛነታቸውንም የተወጡ ቢሆንም ከእሳቸው ይልቅ የሚኒስትሯ አመለካከት ከፕሬዚዳንቱ አመለካከት ጋር ይበልጥ የሚስማማ ነው።
በተጨማሪ አንዲት ሴት ጥሩ እስከሠራች ድረስ ምንም ትሁን ምን በእኔ አመለካከት ተገቢ ናት።
በአሜሪካ ድምፅ በሌላ ሰዓት ለሚተላለፉ ዜናዎችና መረጃዎች እንኳን ደህና መጣችሁ።
አሁን የአሜሪካን ድምፅ ዜና ይዤ ያቀረብኩት ዳቪድ ቻድዊክ ነኝ።
ኮሎምቢያ ውስጥ በወታደሮችና በአማጽያኑ መካከል ለሶስት ቀናት በተካሄደው ውጊያ የሞቱት ሰዎች ቁጥር ከ100 በላይ ደርሷል።
በሰሜን ምዕራብ በሚገኙ የባጋዶና ዳቤባ ከተሞች አካባቢ በተፈጠረው ውጊያ ቢያንስ 54 ወታደሮችና 50 ደፈጣ ተዋጊዎች ሞተዋል።
በእነዚያ ሁለት ከተሞች ከሞላ ጐደል ሁሉም ሕንፃዎች ማለትም የመንግሥት ሕንፃዎች መውደማቸው ተገልጿል።
ጦርነቱ ረቡዕ የተጀመረው የኮሎምቢያ አማፅያን አብዮታዊ ጦር በብዙ የሰሜን ምዕራብ ከተሞች ላይ ውጊያ በመክፈታቸው ነበር።
አንድ የጦር ሄሊኮኘተር ፓናማ ድንበር አጠገብ ተከስክሳ በውስጧ የነበሩት 22 ሰዎች በሙሉ ሞተዋል።
እባሕሩ ስር።
«ከርስክ» የተባለችው ሰርጓጅ መርከብ በውስጧ የያዘችው 118 ወንዶች ይዛ ወደ ውስጥ ከገባችበት ሁለት ወር ጊዜ በኋላ ነፍስ አድን ጠላቂዎች መርከቢቷ ውስጥ ለመግባት ችለዋል።
እስካሁን ድረስ አምስት ሬሳዎችን አግኝተዋል።
ዛሬ ደግሞ በመርከቧ አካል ላይ ተከታታይ ፍንዳታዎች ካደረሱበትና «ከርሰክን» ወደ ጥልቁ የባረንትስ ባህር ከከተታት በኋላ የተፃፈ ማስታወሻ አግኝተዋል።
የኤቢሲው ባብ ውድረፍ እዚህ ይገኛል።
ማስታወሻው የተገኘው በሰርጓጅ መርከቧ አንድ ክፍል ውስጥ በነበረ የ27 ዓመት መቶ አለቃ ካፒቴን ዲሚትሪ ኮሌ ሲኒኮቨ ላይ ሲሆን በነፍስ አድን ጠላቂዎች ተገኝቶ «ስርስክ» ን በሚሳፈሩበት ጊዜ የተነሳ ፎቶግራፍ ነው - የዛሬ ሶስት ዓመት።
«የምፅፈው በጭፍን ነው» ሲል ፅፏል - በጨለማ ውስጥ ሆኖ ይመስላል።
«አንዳችንም ወደ ውሃው ጫፍ ለመድረስ አንችልም»
የሩሲያ ባለስልጣናት እንደሚያምኑት ከሆነ ማስታወሻው የተፃፈው ቢያንስ ሰርጓጅ መርከብ መስመጥ ከጀመረች ከ ሁለት ሰዓት በኋላ ነው።
«ከስድስተኛው፣ ከሰባተኛውና ከስምንተኛው ክፍሎች የነበሩት ሁሉም የመርከቢቷ ሠራተኞች የተገኙት በዘጠነኛው ክፍል ነበር።
ኮሌስኒኮቭ ሲፅፍ «እዚህ 23 ሰዎች ይገኛሉ።
በአደጋው ምክንያት ይህንን ወሰንን።»
ማስታወሻው «ከርስ»ን ያሰመጣት ወስጣዊ ፍንዳታ ወይም ግጭት የለም።
ነገር ግን «ሁሉም ወንዶች ወዲያውኑ ሞተዋል» የሚለው አባባል በይፋ ለቤተሰቦች የተገለፀውን የሩሲያውን ትርጉም ይቃረናል።
ዛሬ የሩሲያው የባህር ሹም ስህተተኛ መሆኑን ለቤተሰቦች አምኖ በመግለፅ የኮሌስኒኮቭ ማስታወሻ እንደገለፀው አንዳንዶቹ ሰራተኞች መትረፋቸው ብቻ ሳይሆን፣
ሁለት ወይም ሶስት የሚሆኑት በአደጋ ጊዜ ለመውጣት ሞክረዋል።
ነገር ግን ይህ ቦታ ራሱ በውሀ ሳይጥለቀለቅ እንዳልቀረ ይገመታል።
ዛሬ የኮሌስኒኮቭ ሚስት እንባዋን ልትሸሽግ አልቻለችም።
«አሰቃቂና የሚሰቀጥጥ ነው» አለች።
«ወዲያውኑ እንዳልሞተ ውስጤን ተሰምቶኝ ነበር፣ በኋላም ይኽው ስሜቴ እውነት ሆኖ ተገኘ።»
ባሏ የሆነ መዓት እንደሚመጣ ገምቶ እንደነበርም በተጨማሪ ተናግራለች።
ባለፈው የበጋ ወራት በባህር ውስጥ ከመሔዱ በፊት የውትድርና መለያ ቁጥሩ የተፃፈበትንና ባንገቱ የሚንጠለጠለውን ብረትና የክርስቶስን መስቀል ቅርፅ ያለበትን ሀብል ስጥቷት ላይመለስ እንደሚችል ነግሯት ነበር።
ባብ ውድራፍ፣ ኤቢሲ ዜና ሎንደን።
በሰሜን ምስራቅ ህንድ ትሪፑራ በተባለች ግዛት ውስጥ የጥንቆላ ሥራ ፈፅማችኋል የተባሉ አባላት በቁጣ በገነፈሉ የጐሳ አባላት ተቆራርጠው እንደተገደሉ ፖሊስ ሐሙስ ዕለት አስታወቀ።
ከ25 እስከ 30 የታጠቁ ሰዎችን ያቀፈ አንድ ቡድን ከደቡብ ትራፑራስ ግዛት ዋና ከተማ ከሆነችው ከአጋርታላ 60 ኪ.ሜትር /30 ማይልስ/ ርቃ ከምትገኘው የቱልቱሊ መንደር የሚገኝ የአንድ የአጭበርባሪ ሐኪም /ጠንቋይ/ ቤት ማጥቃታቸውን አንድ ቃል አቀባይ አስታውቋል።
«ይህ ቡድን ከአካባቢው ከመሠወሩ በፊት ሶስት የቤተሰብ አባላትን ጐትቶ ካወጣቸው በኋላ በቆንጨራና በጦር ገድሏቸዋል» ሲል ቃል አቀባዩ በስልክ ከአጋርታላ አስታውቋል።
ከተገደሉት መካከል የ55 አመቱ ኒትያሊላ ናኦቲያ የተባለው አጭበርባሪው ሐኪም /ጠንቋይ/፣ በአስራዎቹ ውስጥ የሚገኝ ልጁ እና ማንነቱን ለመለየት ያስቸገረው አንድ የቤተሰብ አባልን ያካትታል።
«ናኦቲያ አስማተኛ ነበር፣ እናም በጥቁር አስማቱ መንደርተኞቹን በመተት በማሰር ከዚያው መንደር አንድ ቡድን ተነስቶ እንዲያጠፋቸው አድርጓል» ሲል ይኽው ቃል አቀባይ ገልጿል።
ፖሊስ ከግድያው ጋር በተያያዘ አራት ሰዎችን ይዞ አስሯል።
የባዕድ አምልኮ፣ አስማት፣ ጋኔን /መናፍስትን/ መጥራት በትራፑራ እና በሌሎች የሰሜን ምስራቅ ህንድ ግዛቶች ውስጥ ለሚገኙ ማህበረሰቦች የጐሣ ባህል አካል ነው።
ብዙ ጐሳዎች የሚከተሉት ዕምነት የአስማትና የባዕድ አምልኮ ቅልቅል እንደሆኑ ይታመናል።
የሶቪየት መሪ ሚክሃየል ጐርባቾቭ ለአጋጠማቸው በርካታ ችግሮች ላደረገው አስተዋጽኦ ጋዜጣውን በመውቀስና አንድ ላላ ያለ አቋም ያለው አዘጋጅ ሥራውን እንዲለቅ ሐሳብ በማቅረብ የሀገሪቱ ለውጥ አራማጅ ጋዜጣ ወደ ሥራው እንዲመለስ ይፈልጋሉ።
ጐርቫቾቭ ከሶቭየት ብሔራዊ አዘጋጆችና ከሚዲያ ባለሥልጣናት ጋር አርብ ዕለት ባደረጉት ስብሰባ ያቀረቡት ትችት በአገሪቷ ላይ እየተቆለለ በመጣው ችግር ላይ ያላቸውን ከፍተኛ ሥጋት የሚጠቁም ነው።
በስብሰባው የተሳተፉት ሰዎች እንዳሉት የግልጽነት ፖሊሲያቸው-ግላስኖስት-እንዲያበቃ አጥብቀው አልተከራከሩም።
ነገር ግን ጋዜጠኞች በሚያቀርቧቸው ዘገባዎች ከፍተኛ ኃላፊነት ያለባቸው መሆናቸውን እንዲያሳዩና ስለተሐድሶው የሚሰጡትን ትችት እንዲቀንሱ ግልጽ አድርገዋል።
አስተያየት የሰጡባቸው ጉዳዮች ታትመው አልወጡም፤ ለወደፊቱም ስለመታተማቸው ምንም መመሪያ አልተሰጠንም በማለት አዘጋጆቹ ገልፀዋል።
ከዜና ማሠራጫ አውታሮች እና ከሌሎች ቡድኖች ጋር ቀደም ሲል የተካሄዱት የዚህ ዓይነት ስብሰባዎች ዘገባዎች ለጥቂት ቀናት ከተጓተቱ በኋላ ታትመው ወጥተዋል።
በመንግሥት ቁጥጥር ሥር ለነበረው ሚዲያ ለመተቸትና ለመዘገብ ከፍተኛ ነፃነት ቢሰጥም እንኳን ጐርባቾቭና ሌሎች የሶቭየት መሪዎች አሁንም ጋዜጦችንና ቴሌቪዥኖችን እንደፈለጉት የሚጠቀሙባቸው የፕሮፖጋንዳ መሣሪያዎች አድርገው ይቆጥሯቸዋል።
በስብሰባው የነበሩ ተሳታፊዎችና በኃላም ከአዘጋጆቻቸው መመሪያ የተሰጣቸው ጋዜጠኞች እንደተናገሩት ጋዜጠኞች የተፈጠረውን አገራዊ የሐዘንና የትካዜ ስሜት በማራገባቸው ጐርባቾቭ ወቅሰዋቸዋል።
በተለይም ሶቭየት ኀብረት ውስጥ መፈንቅለ መንግሥት ወይም የዕርስ-በርስ ጦርነት ሊነሳ ይችላል በማለት በግልጽ የሚተነትኑ አንዳንድ ጽሑፎች በዚህ የበጋ ወራት በመውጣታቸው ቅሬታቸውን ገልጸው ወደፊት እጥረት እንደሚፈጠር የሚገልጹ ጽሁፎችን በማውጣት ሕዝቡ ተደናግጦ ሸቀጦችን ለመግዛት እንዲሯሯጥ በማድረጋቸው ሚዲያውን ወንጅለዋል።
ዕለታዊውን ኢዝቬስቲያንና ሳምንታዊውን አርጊዮሜንቲ-አይ-ፋክቲ የተባሉ ጋዜጦችን እንዲሁም ኮሚኒስት ፖርቲውን በመንቀፍ ጽሑፎችን ባወጣው ዋና የለውጥ አራማጁ ታሪክ ፀሐፊ ዩሪ አፋናሴቭ ላይ በጣም የሚከነክን ትችት አቅርበዋል።
ጐርባቾቭ ከተናገሯቸው መሀከል የአፋኔስቭን በፖርቲው ውስጥ ስለመቆየት አለመቆየታቸው ጥያቄ አቅርበዋል።
ሁለት ሰዓት የሚጠጋውን ስብሰባ አብዛኛዎቹ የገዥው ፖርቲ ቢሮ አባላት ተገኝተውበታል።
ከሶቭየቱ መሪ በቀር ሌላ ተናጋሪ አልነበረም፤ ነቀፋ የደረሰባቸውም እራሳቸውን ለመከላከል ዕድል አልተሰጣቸውም።
አዘጋጅ ያልነበሩት አፋናሲቭ በስብሰባው አልተሳተፉም።
ተሳታፊዎቹ እንደሚሉት ሚስተር ጐርባቾቭ በተለይ አርጉሜንቲ አይ ፋክቲ የሚለው ጋዜጣ በዚህ ወር እትሙ የመጀመሪያ ገጹ የሶቭየት ፖርላማ አባላት በሕዝብ ዘንድ ያላቸውን ተቀባይነት በመፈተሽ ባወጣው ጽሑፍ በጣም ተበሳጭተው ነበር።
ጽሑፉ የተመሠረተው 1500 አንባቢዎች የጻፏቸውን ደብዳቤዎች በማጠናቀር ሲሆን ጐርባቾቭ ራሳቸው የሰነዘሯቸውን አንዳንድ ትችቶች የያዘ ነበር።
አንባቢዎች የእሳቸውን ሚና አዎንታዊና አሉታዊ መልኩ የገመገሙ መሆናቸውን ጋዜጣው ገልጿል።
«ራሳቸውን በመቆጣጠራቸው፣ በትህትናቸው፣ በባህላቸውና ተናጋሪው እስከሚጨርስ ድረስ በማዳመጣቸው» የሶቭየቱን መሪ ብዙዎቹ እንዳመሰገኗቸው ጋዜጣው አትቷል።
ይሁን እንጂ «የእሳቸውን ሐሳብ በሌሎች ምክትሎቻቸው ላይ በመጫናቸው፣ በሌሎች ንግግሮች ላይ ትርጓሜ በመስጠታቸውና፣ አማራጭ ተወዳዳሪዎች ሳይኖሩ ምርጫ በማካሄዳቸው፣ በምርጫው ሂደት ጫና ማሳደራቸውና በፖርላማው የቀኝና የግራ ክንፍ መካከል ከወዲያ ወዲህ በማለታቸው» ሌሎች ነቅፈዋቸዋል።
አንባቢዎች የተናገሩትን ጠቅሶ ጋዜጣው ሲያትት እነዚህ ሁሉ «ሥልጣናቸው በጣም እንዲዳከም አድርገዋል።»
በዚህም ምክንያት ሳይሆን አይቀርም የሶቭየቱ መሪ ለአርጊዩሜንቲ-ኢ-ፋክቲይ አዘጋጅ ቫያቼስላቭ ስታርኮቭ ሥራውን በፋቃዱ እንዲለቅ ሐሳብ ያቀረቡት።
አዘጋጅ እስታርኮቭ ለሥራ ባልደረቦቹ ያስተላለፈው አስተያየት ጋዜጣው ላይ ቁጣንና መራራነትን አስነስቷል።
ሚስተር እስታርኮቭ የክሬምሊን ርዕዮተዓለም ዋና ኃላፊ የሆነውን ቫዲም መድቬዴቭን በቅርቡ እንዲያነጋግር ተጠርቷል፤ እናም ከሥራው ይባረር እንደሆነ ያኔ ያውቀዋል።
ኢዝቬስታያ ባለፈው ረቡዕ በመጀመሪያው ገጹ በፖርላማው ተግባራት ላይ ኃይለኛ አስተያየት ይዞ በወጣው ጽሑፍ ተተችቷል።
«ውይይቱ በሠለጠነ መንገድ የሐሳብ ልውውጥ የታየበት ሳይሆን በሞላ ጐደል ረብሻ ይመስል ነበር» በማለት በግል-ዘርፉ በኀብረት ሥራ እንቅስቃሴ ላይ የተደረገውን የውይይት ደረጃ ነቅፏል።
በአብዛኛው ፓርላማው መጠነኛ ውይይት አድርጐ አዲስ ሕግ የሚያፀድቅበትን ፍጥነት ከጥያቄ ውስጥ አስገብቷል።
የኢዝቬስቲያ አዘጋጅ ኢቫን ላኘቴቭ ለውጭ ጋዜጠኞች እንደተናገረው የጐርባቾቭን ነቀፋ ዝቅ አድርጐ ለማሳየት እንደፈለገና ግን የእሱ ጋዜጣ እንደተመሰገነ አምኖ መቀበሉን ተናግሯል።
የአካባቢው ባለሥልጣናት የዋጋ ጣራ እንዲያወጡና እጥረት ያጋጥማል ተብለው «የተገመቱ» ሸቀጦችን በመጠኑ በማቅረብ በመንግሥት ከተተመነው ዋጋ በላይ ለመሸጥ የሚፈልጉትን ለመከልከል የሚያስችልና በኀብረት ሥራ ማኀበራት እንቅስቃሴ ላይ አዲስ ገደብ የሚጥል ሕግ ፖርላማው ትናንት አጽድቋል።
የአሜሪካና የየመን ባለስልጣናት በጥቅምት ወር በኤደን ወደብ ውስጥ በ«ዩኤስ ኤስ ኮል» ላይ የቦምብ ጥቃት ካደረሱት የአጥፍቶ ጠፊዎች መካከል የአንዱን የፎቶግራፍ ምስል አወጡ።
17 የአሜሪካ መርከበኞች ሲሞቱ ሌሎች 39 ደግሞ ጉዳት ደርሶባቸዋል።
ባለስልጣናቱ እንዳሉት የየመን ዜግነት ያለውና ጥቃቱን እንደጀመረ በአንድ ህፃን ልጅ የተጠቆመበት ሁሴን ሰይድ አዋድ አል-ናሚር የሚባል ሰው ነው።
ስድስት ተጠርጣሪዎች አሁን ድረስ በየመን የተያዙ ሲሆን የፍርድ ሒደቱ ሳይዘገይ በሚቀጥለው ወር እንደሚጀምር ይጠበቃል።
መርማሪዎች እንደሚሉት ሌላ ዋነኛ ተጠርጣሪ ይፈለጋል።
ሁላችንም በአንድ ወይም በሌላ መንገድ ከማይፈለጉ ሰዎች ጋር በጉርብትና ኑረናል፤ ግን ከዚህ የከፋ ሰው ይኖራል ብዬ መገመት አልችልም።
ዕድሜአቸው ከ18 ዓመት በታች የሆነ ሁለት ልጃገረዶች ለአንዲት ጐረቤታቸው በአማረ ወረቀት የተጠቀለለ ቤት ውስጥ የተሠራ ብስኩት በመስጠት ጭንቀት ስለፈጠሩባት ወደ $900 የሚሆን እንዲከፍሏት የኮሎራዶ ዳኛ ትዕዛዝ ሰጥቷል በማለት ጐረቤቲቱ ተናግራለች።
ልጃገረዶቹ በሬን አንኳኩተው ገብተው ያልጠየኳቸውን ብስኩት ከቤቴ አስቀምጠው መውጣታቸው በሚቀጥለው ቀን ወደ ሆስፒታል እንድሄድ ያደረገኝን የሥጋት ጥቃት ለማድረስ የታቀደ ነው በማለት ዕድሜዋ 49 ዓመት የሆናት ዋኒታ ሬኒያ ያንግ ክስ ከመሠረተች በኋላ ሁለቱ ልጃገረዶች $871.70 እንዲከፍሏትና ለፍ/ቤቱም ወጭ $39 በተጨማሪ እንዲከፍሉ ታዘዋል።
ዕድሜው 17 ዓመት የሆነው ታይለር ኣስቴርጋርድና 18 ዓመት የሆናት ሊንድሴ ጆ ዜሊቲ ያቀረቡትን አቤቱታቸውን ውድቅ ካደረገ በኋላ የተፈረደባቸውን ገንዘብ ሐሙስ ዕለት ከፍለዋል።
ልጃገረዶቹ ሳይታሰብ ለማስደሰት ሲሉ ለአንዳንድ የኮሎራዶ ገጠር ጓደኞቻቸው ሐምሌ 31 ቀን ብስኩት ከቤታቸው በመጋገር በወረቀት ጠቅልለው «መልካም ሌሊት» የሚል ጽሑፍ ለጥፈው በየበረንዳቸው አስቀምጠውላቸው ነበር።
ልጃገረዶቹ ወደ ዳንስ ቤት በመሄድ ከመጠጣትና ከመሳደብ ይልቅ ከቤታቸው ተቀምጠው ኬክ በመሥራት ጊዜያቸውን ለማሳለፍ ወስነው እንደነበር ዴንቨር ፖስት ጋዜጣ አርብ ዕለት ዘግቦ ነበር።
የዜብራ ዘገባ የጥሩ አሳቢዎችን ልጃገረዶች ፎቶግራፍ ይዞ ወጥቶ ነበር።
ምናልባት የወንጀል ድርጊት ቢፈጸም የተሻለ ገንዘብ ያገኙ ነበር።
መቀመጫው ዋሽንግተን የሆነው የአካባቢው ኤጀንሲ እንደተናገረው የካናዳ መንግሥት በላቲን አሜሪካ አገሮች ውስጥ ንቁ ፖለቲካዊ ተሳታፊ ይሆናል በሚል አመለካከት ከአሜሪካ አገሮች ድርጅት ውስጥ ለመግባት የሚጠይቅ መሆኑን ነገ እንደሚገልጽ ይጠበቃል።
ዩ.ኤስ በኩባ ላይ የንግድ ማዕቀብ መጣሏን፣ ግሪናዳን መውረሯንና ለኒካራጓ ኮንትራ ደፊጣ ተዋጊዎች ወታደራዊ ዕርዳታ መስጠቷን ካናዳ ብትቃወምም እንኳን የተጠበቀው የካናዳ እንቅስቃሴ በቡሽ አስተዳዳር ተቀባይነትን አግኝቷል።
የ32 አገሮችን ድርጅት ለብዙ ዓመታት ተጭና የያዘችውን የዩ.ኤስን ሚዛን ትጠብቃለች በሚል ተስፋ ካናዳ ከአሜሪካ አገሮች ድርጅት እንድትገባ የላቲን አሜሪካ አገሮች ብዙ ጊዜ ግፊት ሲያደርጉ ቆይተዋል።
ካናዳ የድርጅቱ አባል እንድትሆን ዩ.ኤስም እንዲሁ ብትደግፍም እንኳን ዋሽንግተን የዚህ ሐሳብ አመንጭ አልነበረችም።
«ካናዳ ከአሜሪካ አገሮች ድርጅት ውስጥ እንዳትገባ ለብዙ ዓመታት  የዩ.ኤስ ከፍተኛ አጀንዳ ሆኖ የቆየበት ምክንያት እኛን ከአሜሪካ ጐን አይሰለፉም የሚለው ሐቅ ሳይሆን አይቀርም» ብለዋል በአሜሪካ የቀድሞው የካናዳ አምባሳደር አለን ጐትሌብ።
የካናዳ አባል የመሆን ጥያቄ በኮስታሪካን ዲሞክራሲ መቶኛ ዓመት በዓል ላይ ለመገኘት ሳንጆስ፣ ኮስታሪካን ውስጥ ባሉት በካናዳ ጠቅላይ ሚኒስትር በብሬን ሙልኖሪ ይደባለቃል ተብሎ ይጠበቃል።
«ካናዳ በክፍለ አህጉር የምትጫወተው ሰፊና በጣም ጠቃሚ ሚና አላት» ብለዋል ሚስተር ሙልሮኒ በቅርቡ።
አንዳንድ የካናዳ ፖለቲካ ተንታኞች እንደሚሉት በዩ.ኤስ ጫና ሥር ባለ ድርጅት ውስጥ ካናዳ መግባቷን ተቃውመዋል።
«ካናዳ» በዩ.ኤስና በላቲን አሜሪካ የድርጅቱ አባላት መካከል «በሚጐርፍባት ጥያቄ ሳትዋከብ ስለላቲን አሜሪካ ኮስታራ አቋም ለመያዝ ብዙ ነገሮችን መሥራት ትችላለች» ብሏል የቶሮንቶ ግሎብና ሜል አምድ አዘጋጅ ጀፍሬ ሲምኘሰን።
በተባበሩት መንግሥታት ውስጥ ያላት የምርጫ ሪከርድ የሚያሳይ ከሆነ ካናዳ አንዳንዴ ለዩ.ኤስ የማትመች የአሜሪካ አገሮች የድርጅት አባል ትሆናለች።
በተባበሩት መንግሥታት ባለፈው ዓመት በተደረጉት ምርጫዎች ካናዳ በወቅቱ ከዩ.ኤስ ጋር በተመሳሳይ ድምፅ የሰጠችው 63 በመቶ ነበር።
ፈረንሳይ በወቅቱ ከዩ.ኤስ ጋር ተመሳሳይ ድምፅ የሰጠችው 76 በመቶ፣ ምዕራብ ጀርመን 79 በመቶ እንዲሁም እንግሊዝ 83 በመቶ ነበር።
መቀመጫው ዋሽንግተን የሆነው የክፍለ አህጉሩ ካውንስል፣ ሰፊ አስተሳሰብ ያለው የምርምር ቡድን፣ ዳይሬክተር ላሪ ቢርንሰ እንዳለው በአሜሪካ አገሮች ድርጅት ውስጥ የዩ.ኤስን አመራር ካናዳ ብትከተል ኖሮ የላቲን አሜሪካ አገሮች «ፍጹም ተስፋ ይቆርጡ ነበር።
«ላቲን አሜሪካውያን ካናዳን የሚመለከቷት ሉአላዊነታቸውን እንደምታከብርና ጣልቃ የማትገባ ኃይል እንደሆነች አድርገው ነው» ብሏል።
በአሜሪካውያን መካከል ሰላምና ኢኮኖሚያዊ ዕድገት እንዲፋጠን የሚጥረው የአሜሪካ አገሮች ድርጅት የወቅቱ የፖናማ ፖለቲካዊ ቀውስ መፍትሔ እንዲያገኝ ለማድረግ እየሞከረ ነው።
ኩባ ከአሜሪካ አገሮች ድርጅት አባልነት ታግዳለች፤ ግን የድርጅቱ አባላት ኩባ ወደ ድርጅቱ እንድትመለስ እየተወያዩበት ነው።
የምግብና የመድኃኒት አስተዳደር በቆርቆሮ ታሽጐ ለገበያ ከሚቀርበው ከቻይና እንጉዳይ ጋር በተያያዘ የምግብ መመረዝ ሁኔታ ስለተከሰተ ከቻይና የሚመጣውን እንጉዳይ ሙሉ በሙሉ ታግዷል።
የምግብና መድኃኒት አስተዳደር ትናንት እንደተናገረው «ቻይና ውስጥ እንጉዳይን እያሸገ በሚያወጣው ኢንዱስትሪ ውስጥ የምግብ መመረዝ ጉዳይ በጣም መስፋፋቱን ኤጀንሲው ገልጿል።»
የባክቴሪያ ብክለትን ለመከላከል «ተገቢ የሆነ የጽዳት ቁጥጥር እርምጃ ቻይና ውስጥ አስካልተወሰደ ድረስ» እንጉዳይን በጨው እየቀመመ በቆርቆሮ ወይም በካርቶን እያሸገ የሚልክ የቻይና ኢንዱስትሪ ውጤት ወደ ዩ.ኤስ እንደገባ ኤጀንሲው ፈጽሞ አይፈቅድም።
ሚሲሲፒ፣ ኒው ዮርክና ፔንሲልባንያ ውስጥ የተመረዘ እንጉዳይ በልተው 100 ሰዎች ከታመሙ በኋላ በግንቦት 19 የምግብና የመድኃኒት አስተዳደር 68-ኦውንስ በሚመዝኑ ቆርቆሮች ታሽጐ የነበረውን እንጉዳይ ከሽያጭ ውጪ እንዲሆኑ አድርጓል።
በተከታታይ በተካሄዱ የምርመራ ሙከራዎች ከተለያዩ የቻይና ፋብሪካዎች በትንንሽ ቆርቆሮዎች እየታሸጉ የሚወጡ የእንጉዳይ ውጤቶችም እንዲሁ በተመሳሳይ ሁኔታ የተበከሉ መሆናቸውን ኤጀንሲው ደርሶበታል።
ብክለቱ የተፈጠረው የአትክልት ምግቦች በቆርቆሮ በሚታሸጉበት ጊዜ የሚኖረውን ከፍተኛ ሙቀት ለመቋቋም የሚችል መርዝ በሚፈጥረው ስታፊሎኮኩስ በሚባለው የባክቴሪያ ዓይነት መሆኑ ታውቋል።
ስለ እንጉዳይ የሚያስታውሱ ሰዎች የመመረዙ ጉዳይ በመጋቢት መጀመሪያ ላይ መከሰቱን አስታከው ገልጸዋል።
በ1987 ቻይና $47 ሚሊዮን የሚያወጣ 65 ሚሊዮን ፖውንድ እንጉዳይ ለዩ.ኤስ ሸጣለች።
ዕቃው የተላከው ለሬስቶራንቶችና ለፒዘሪያዎች ለሚያቀርቡ ምግብ አከፋፋዮች ነበር።
ከዚህ ያለው የቻይና ኢምባሲ ቃል አቀባይ እንደተናገረው የእንጉዳይን ብክለት ለማቆም የቤጂንግ መንግሥት «በርካታ ወሳኝ እርምጃዎችን» መውሰዱንና ከዚህ ጋር የተያያዙ ጉዳዮችን ይበልጥ በመመርመር ላይ መሆኑን ገልጿል።
ችግሩ «በአጭር ጊዜ» መፍትሔ እንደሚያገኝ ተንብዮአል።
ዛሬ ማታ ሴይንት ሉዊስ የመሪዎች ክርክር ሊካሔድ ባለበት ሁኔታ፣ ተወዳዳሪ ተመራጮች የሚወያዩት ብሔራዊ አትኩሮትን ባላገኘ የፓለቲካ ርዕር ነው---- ስለሚሶሪ ወንዝ ዕጣ ፈንታ ማለትም ሚሲሲፒን በሴንት ሉዊስ በሚገኘው የሌዊስና ክላርክ ቦይ።
ባንድ ወቅት ከነበረበት ሁኔታ ሲታይ ዛሬ በጣም የተሻለ ወንዝ ነው እና ጥያቄው---- ወደ ቀድሞው ይዘት እንዲመለስ መደረግ አለበት ወይ? የሚለው ነው።
የኤንቢሲ ብሔራዊ ዜና አጠናቃሪ ጂም አቪላ ነው።
ቃል አቀባይ፦
የአካባቢው ሰፋሪዎች ሲጠሩት ሰፊው ሚዙሪ ይሉታል-----ለመጠጣት የወፈረ ለማረሻ የቀጠነ።
አእዋፍና አሶች በተፈጥሮ ይዘቱ የሚወዱት ጥልቀት የሌለው፣ በዝግታ የሚፈስ፣ ረግራጋማው ወንዝ።
እንደሚዙሪ ያለ በወንዝ ውስጥ ያለ ፍሰትና ሽሽት ለሕይወት ራሱ ምንጭነትን ያጐናፅፋል።
ቃል አቀባይ፦
ነገር ግን ሚዙሪ ሰው ያልሰፈረበት መሆኑ ቀርቷል - በግድቦች እና በጭቃ-ቧጣጮች ተላምዷል።
በአሁኑ ጊዜ የመርከቦች አውራ ጐዳና በመሆኑ መንግስት እንደሚለው በወንዙ ውስጥ ለሚገኙት ሶስት ብቸኛ ዝርያ--- ማለትም ለፓሊድ ስተርጀን ተብሎ ለሚጠራውና የ1000 ሚሊዮን አመት ዕድሜ ላለው፣ ለስት ተርን ተብሎ ለሚጠራውና ወንዙን አካሎ ዳርቻ ለሚወጣው የመኖር ህልውና አስጊ ሆኗል---።
ባለሙያዎቹ እንደሚሉት ከሰሜን መካከለኛው ሞንታና እስከ ሚሲሲፒ ወንዝ ድረስ በተዘረጉ የስድስት ግድቦች አሰራር ምክንያት፣ የሚዙሪ ተፈጥሮአዊ ውዝዋዜ ጠፍቷል።
እየተጥመለመለ የሚፈሰውን ወንዝ ወደ ጥልቅ የውሀ ጉድጓድ የለወጠ ክስተት።
በሚዙሪ ወንዝ ውስጥ ያሉ ብቸኛ ዝርያ የተላመዱትን የፀደይ ወራት ከፍተኛ ጐርፍና የበጋውን ዝቅተኛ ፍሰት ባለማግኘታቸው ሊጠፉ ነው።
የዛሬዋ ስተርጀን እንደቀድሞ በወንዙ ውስጥ መራባት አትችልም - በሰው-ሰራሽ መፈልፈያዎችና ባጋጣሚ ከተፈጠረ የአሸዋ ክምር በስተቀር የወንዝ አካላይ አእዋፍ ቤት የነበረው ሁሉ በጥልቅ ውሀ እየተወሰደ ነው።
አሳዎችንና አእዋፋትን ለማትረፍ እንዲሁም ቱሪዝም ዋነኛ የገቢ ምንጭ በሆኑበት ከወንዙ ማዶ ባሉ ግዛቶች የመዝናኛ አጠቃቀምን ለማሻሻል ይቻል ዘንድ መንግስት ለ 50 ዓመታት ቋሚ የሆነ የውሀ ፍሰትን ለመቀየር ይፈልጋል።
በፀደይ ወቅት የበለጠ ውሀ ፍሰት በመልቀቅና በበጋ ደግሞ ፍሰቱን በመቀነስ ወንዙን ወደ ቀድሞ ይዘት መመለስ--- በወንዙ ዳር ለሚገኙ ገበሬዎችና የጭነት መርከብ አንቀሳቃሾች ጥል የሚያስከትል ዜና ነው።
ጊዜው መለወጡን ለማስረዳት መሞከር፣ በሚዙሪ ወንዝ ዳርቻ ለሚኖሩ ሰዎች ትርጉም አይሰጥም፣ ወደ ቀድሞው የፀደይ ጐርፍ ሊመለሱ አይፈልጉምና።
ቃል አቀባይ፦
ስለ ወንዙ እና ማን ይቆጣጠረው ስለሚለው ጉዳይ ነው።
ሚዙሪ - ሁለተኛው ረጅም የአገሪቱ ወንዝ
7 ግዛቶች፣ 2500 ማይልስ ርዝማኔ ያለው፣ አሁን ደግሞ እንደ አካባቢ ጥበቃ ባለሙያዎች በአደጋ ላይ ከሚገኙ ወንዞች በተራ ቁጥር 2 የሚገኝ
ገበሬዎች እንደሚሉት በፀደይ ወራት ሚዙሪ ቁጥጥር ያልተካሔደበት በአደጋ ላይ የሚወድቀው የእህል መዝሪያው ወቅት ነው።
የንግድ መርከብ ባለቤቶች እንደሚሉት በበጋ ወቅት ሁለት ደረቅ ወራቶች ንግዱን ያበላሻሉ።
የቀረበው ሀሳብ የሚያደርገው ነገር ቢኖር በሚዙሪ ወንዝ ላይ ለመስራት ይጠይቅ የነበረው ዋጋ በዕጥፍ ማሳደግ ነው። በዚህም ምክንያት በወንዙ ላይ ሲሰሩ የነበሩ ድርጅቶች እንዲለቁ ያደርጋቸዋል።
ቃል አቀባይ፦
ከአሜሪካ የጦር መሀንዲሶች ጓድ በተገኘው ስሌት መሠረት ግን አራቱ በሚዙሪ ወንዝ ዳርቻ የሚያመርቱ ግዛቶች ወደ 5 ቢሊዮን የሚጠጋ ጆንያ እህል በየአመቱ ቢያመርቱም አሁን በንግድ መርከብ የሚጠቀሙ ግን በጣም ጥቂት ናቸው።
16.7 ሚሊዮን ጆንያ።
ያ 3 በሺህ ነው።
የንግድ መርከብ ድርጅቶች የሚዙሪ ወንዝ ባለቤት አይደሉም።
በጐርፍ የሚጥለቀለቁት ገበሬዎች የሚዙሪ ወንዝ ባለቤት አይደሉም።
ማንኛውም ሰው የወንዙ ባለቤት ነው።
ሚዙሪን በጋራ ለመጠቀም መንገድ መፈለግ አለብን።
ቃል አቀባይ፦
የአካባቢ ጥበቃ ባለሙያዎች ሶስት ልዩ ዝርያዎችን፣ ሰፊ እና ሰው ባላበላሸው ተፈጥሮአዊ የሚዙሪ ወንዝ ላይ የተመሠረተን የቱሪስት መስህብ ኢኮኖሚ አዳነ እንበል።
ጂም አቪላ፣ ኤን ቢ ሲ ዜና፣ ቢስማርክ፣ ሰሜን ኮሪያ።
በዚህ ምዕተ ዓመት መጀመሪያ ናሚብ በረሃ ከአትላንቲክ ውቅያኖስ ጋር በሚገናኝበት አካባቢ በሚገኘው ድንቅ የአሸዋ ክምር የባሕር ዳርቻ አልማዝ የማውጫ ጊዜ ነበር።
ወንዶች የሚያንፀባርቀውን ማዕድን በመፈለግ በአሸዋው ላይ ይድሃሉ።
ማሊቡ ላይ ዛጐል የመሰብሰብ ያህል ቀላል ሥራ ነበር።
ወንዶቹ አሁንም አካፋና የእጅ ብሩሽ ይዘው የባሕሩን ዳርቻ እያሰሱ ናቸው።
ግን የደ ቢርስ የተዋሃደ የማዕድን የግል ኩባንያ ንብረት በሆነው 336 ግዙፍ መኪና ከተጓዙ በኋላ ነበር ለሥራው አስፈላጊ የሆኑት ሰዎች ሥራቸውን የሚጀምሩት።
ባለፈው ዓመት በእያንዳንዱ ካራት ወይም አንድ አምስተኛ ግራም 46 ቶን አሸዋ የሚሆን 934, 242 ካራት መልሶ ለመጠበቅ እንዲቻል 43 ሚሊዮን ቶን አሸዋ ከአንዱ የአሸዋ ክምር ወደ ሌላው ተወስዷል።
ኦ አዎን፣ አትላንቲክም 300 ያርድ ወደ ኋላው እንዲመለስ ተደርጓል።
«ከዚያ ማዶ እንቁ ካለ ወደዚያው እንሄዳለን» አለ የደ ቢርስ የኢንጅነሪንግ ሥራ አስኪያጅ ሌስ ጆንስ።
በሚጋረፈው ማዕበልና በሚሸሸው አሸዋ መካከል ክፍተት እንዲፈጠር በማድረግ በጣም አስቸጋሪ በሆነው የእንቁ ቁፋሮ በዓለም እጅግ የከበረው ድንጋይ ሳጥን ይገኛል።
በብዙ ምዕተ ዓመታት አሳምራ ላቀረበችልን እናት ተፈጥሮ ምስጋና ይድረሳትና---መጀመሪያ ደቡብ አፍሪካ በውስጥ የነበረውን የከበረ ድንጋይ ተሸክሞ ለሄደው የብርቱካናማው ወንዝ ገስጋሽ ውሃ ከዚያም ለውቅያኖሱ ቀዝቃዛ ማዕበል፣ በመጨረሻም ለበረሃው ደቃቅ ላልሆነ አሸዋ ምስጋና ይግባቸውና--98% የሚሆነው ገና ያልወጣው እንቁ የከበረ ድንጋይ ጥራት ያለው ነው።
ሌሎች ማዕድን አውጭዎች ብዙ ካራት ሊያወጡ ይችላሉ፤ ከእነዚህም ውስጥ ከፍተኛ መጠን ያላቸው ለኢንዱስትሪ ፍጆታ ይውላሉ።
ይህ ሀብት የተቀመጠበት ሳጥን በጣም ትልቅ ስለሆነ ባንክ ውስጥ የነበሩ ዕቃዎች በሚቀመጡበት ቦታ ማስቀመጥ ስለማይቻል ወደ ነበረበት እንዲመለስ ተደርጓል።
የባቡር ሠራተኛ ዛቻሪያስ ሌዋላ በ1908 ከአሸዋ ላይ መጀመሪያ እንቁ ካነሳ ከወር በኋላ ናሚቢያን የተቆጣጠሩት የጀርመን ቅኝ ገዥዎች ከብርቱካናማው ወንዝ በስተሰሜን 200 ማይል ያህል እና ከአትላንቲክ ውቅያኖስ 60 ማይል ገባ ብሎ የሚገኘውን በረሃ መያዛቸውን አወጁ።
ጀርመኖች በአንደኛው የዓለም ጦርነት ሲሸነፉ ናሚቢያን ለደቡብ አፍሪካ ለቀቁ፤ እንቁውን ደግሞ ለአንግሎ አሜካን ማኀበር ፓትራያርክ ለእርነስት ኦኘንሃይመርና ለደ ቢርስ ለቀቁ።
ዛሬ ከደ ቢርስ በብዙ ድካም ፈቃድ ካላገኘ በቀር በጥብቅ ከተከለከለው አካባቢ ማንም ሰው መግባት መውጣት አይችልም።
ስለሆነም የማዕድኑ ዞን ከአፍሪካ ውስጥ ምድረ በዳ መስሎ ይታያል።
የእንቁው ማዕድን ዘላለማዊ ይሆናል ተብሎ ባይታሰብም በናሚብ የአሸዋ ክምር ቦታዎች የተለቀቁ ከተሞች አልፎ አልፎ የታያሉ።
የማዕድኑ ዋና መሥሪያ ቤት ኦራንጅሙንድ 9000 ኗሪዎች ያሉበት ብቸኛው የማኀበሩ የበረሃ ገነት ነው።
ቀበሮች በሌሊት በመንገዱ ይዞራሉ፤ ረጅም ቀጥ ያለ ቀንድ ያላቸው ድኩላ የሚመስሉ እንስሳት ከሚርከፈከፈው ውሃ ለመጠጣት ከበረሃ ይመጣሉ።
በአብዛኛዎቹ ቀናት የበረሃው ሙቀትና የውቅያኖሱ ቅዝቃዜ ተዳምረው እንደ ረጠበ ጨርቅ ያለ ጭጋግ ይፈጥራሉ።
አቧራ የተሸከመው ነፋስ የሚያቆም አይመስልም።
እስካሁን ማዕድን አውጭዎች ከሁሉም የናሚቢያ ክፍሎች እንዲሁም ባለሙያዎች ደቡብ አፍሪካና ለንደን ከሚገኙ የደ ቢርስ ዋና መሥሪያ ቤቶች ይጐርፋሉ።
እና ኦራንጅሙንድ ከእንቁው ጐን ለጐን ሰዎችን በመሳቧ ትኰራለች።
ስድስት የቪድዮ መከራያ ሱቆች፣ ሶስት ምግብ ቤቶች፣ አንድ ሲኒማ ቤት፣ ከክሪኬት እስከ ቦውሊንግ ድረስ ብዙ ነገሮችን ያጠቃለሉ 34 የስፖርትና የመዝናኛ ክበቦች አሉ።
የኦራንጅሙንድ መኩሪያ የሆነው በዓለም ውስጥ ሰፊ የአሸዋ ወጥመድ ባለበት ቦታ 18 ቀዳዳ ያለው የጐልፍ ሜዳ ማዘጋጀት ነው።
ባለፈው ዓመት እየሞላ የሚሄደው የብርቱካናማው ወንዝ ሜዳውን ያጥለቀልቃል የሚል ሥጋት በማስከተሉ አትላንቲክን ወደ ኋላው እንዲመለስ ያደረገው ኤንጂነር ጐርፉን የሚያግድ ግንብ ለመሥራት ተጣደፈ።
«ለጐልፍ ሜዳችን ምንም ጥሩ ነገር የለም» አለ የማዕድን ማውጣቱ ኤንጂነር ቶኒ ጆርጅ።
በሚቀጥለው ወር በሚደረገው ምርጫ አገሪቷን ከደቡብ አፍሪካ ቁጥጥር አውጥቶ አዲሱ የናሚቢያ መንግስት በመቀጠልም ማዕድኑን በከፊል ይወርስ ይሆናል የሚል ሥጋት ቢኖርም የደ ቢርስ ኤንጂነሮች ማዕድኑን የማውጣት ጊዜ አሁን ከተገመተው ከ10 ዓመት ለሌላ 25 ዓመት ለማራዘም እየጣሩ ነው።
ከበረሃ የውጊያ ቦታ ላይ ከሰማይ በተተኮሱ መሣሪያዎች የተመቱ ይመስል ግዙፍ ማሽኖች በክምር አሸዋዎች መካከል ወድቀው ይገኛሉ።
በዘመናዊ መሣሪያ አካሄድ የሚሰራ የኤሌክትሪክ መጥረጊያ እንደ ጉንዳን-በል ትልቅ እንስሳት አሸዋውን ይመረምራሉ፤ ከመቀመጫ ይልቅ ባልዲ ያላቸው የመቆፈሪያ መሣሪያዎች ተደራርቦ የሚገኘውን የጥጥር አሸዋ ንጣፍ ሰርስረው ይገባሉ ሰንሰለቶችና አስተላላፊ ቀበቶዎች አሸዋውን ወደ ማጣሪያው ለማስተላለፍ ከባሕሩ ዳርቻ ከወዲያ ወዲህ ይሽከረከራሉ።
ከዚያም ወደ ውቅያኖሱ የገባ 600 ያርድ እርዝመትና 60 ያርድ ውፍረት ያለው ሰው ሠራሽ የባሕር ግንብ አለ።
የሚጋረፈውን ማዕበል ለመከላከል ከአሸዋ የተሠራው ግንብ ሌት ከቀን ዕድሳት ይደረግለታል።
ማዕድን ቁፈራው ከግንቡ ፊት ለፊት ሲጠናቀቅ ወደ ሰሜን አቅጣጫ እየቀጠለ ሄዷል።
ባሕሩን ለመከላከል የተሠራው አጋዥ ግንብ የወዳደቁ ዕቃዎች ማከማቻ መስሏል።
ኢንጂነሮች ማገጃውን ለማጠናከር በመጀመሪያ በብሎኬት ሠርተው ነበር፤ ግን ውቅያኖሱ እንደሚንሳፈፍ እንጨት እያንገላታ አስወገዳቸው።
ከዚያም አንድ ሰው ታይቶ በማይታወቅ መንገድ ማዕበሉን ያግዳሉ ብሎ ያሰባቸውን እንደ ቡልዶዘር ያሉ ከአገልግሎት ውጭ የሆኑ መሣሪያዎችን ለመጠቀም ወሰነ።
«መሣሪያቸው ለዚህ ዓይነቱ ተግባር ውሎ ያዩት የካተርፒላር ሰዎች ደስተኞች አልሆኑም» አለ ሚስተር ጆርጅ ትከሻውን እየነቀነቀ።
«ይህ ጥሩ ማስታወቂያ እንዳልሆነ ቆጠሩት።»
ይህን ሁሉ አዲስ የአሠራር ዘዴ ቢጠቀሙም በአሳፋሪ ሁኔታ «የአለት ንጣፍ ጠራጊዎች» እየተባሉ በተጠሩት፣ ቆፋሪዎችን ከኋላ እየተከታተሉ ላባቸውን በሚያፈሱት አካፋና ብሩሽ ከያዙ ሰዎች ተጠራርጐ የቀረ አብዛኛው እንቁ አሁንም ከአሸዋው ውስጥ ይገኛል።
ሰማያዊና ግራጫ ቱታ ለብሰው የሚደክሙት እንቁ በመፈለግ ዓይናቸውን ማፍዘዙን ትተው በመሬት ውስጥ ባሉት ጠባብ መሽዋለኪያዎች እየገቡ በጽዳት ሥራ ላይ እንዲያተኩሩ ይጠበቅባቸዋል።
ግን ሰልለው ካገኙ ኩባንያው ከእንቁው መሸጫ ዋግ አንድ ሶስተኛውን በጉርሻ ይሰጣቸዋል።
በኩባንያው የደመወዝ አከፋፈል እርከን ከዝቅተኛው ደረጃ የሚገኙ እነዚህ ሠራተኞች ለመስረቅ የሚገፋፋቸው ስሜት ለመግታት ይህ ጉርሻ ይረዳቸዋል፤ በስርቆት ወንጀል ከተከሰሱ የ15 ዓመት እስራት ይጠብቃቸዋል።
አሁንም ሠራተኞች አልፎ አልፎ አንድ ወይም ሁለት የከበረ ድንጋይ ደብቀው ለመውጣት ይሞክራሉ።
አንድ ሰው ከክራባቱ ማሠሪያ ውስጥ በርከት ያሉ እንቁዎችን ደብቆ ነበር።
አንድ ሰው ከጫማው ተረከዝ ቀዳዳ አበጅቶ ነበር።
አንድ ምግብ ሠራተኛ ከወተት ባልዲ በሥሩ በኩል እንቁ ደብቆ ይዞ ነበር።
ከፈታሾች ከማዕድኑ ደኀንነት ኤክስ-ሬይ ያመለጠ አንድም ሰው አልነበረም።
ዩናይትድ እስቴት የሩሲያ ፕሬዚዳንት ቭላድሚር ፑቲን ያቋቋሙትን ልዩ ኮሚሽን ምክር በመከተል ለኢድመንድ ፖኘ ይቅርታ ያደርጉለታል የሚል ተስፋ አላት።
የአሜሪካው ነጋዴ በስለላ ተከሶ የፈረደበትን የ20 ዓመት እስራት ሞስኮ ውስጥ ባለፈው ሳምንት ጀምሯል።
በተለይ የሩሲያ ሕግ አስከባሪዎች ከሩሲያ ፈጣን ቶርፔዶ ጋር የተያያዘ ምስጢር ሰርቋል በማለት ከሰውታል።
ፖኘ ክሱን ክዷል፤ ዋሽንግተንም ደግፋዋለች።
ማርሻ ሊኘማን ሞስኮ ያለው የዜና መጽሔት «ኢቶጂ» አዘጋጅ ነች።
ፕሬዚዳንታዊው የይቅርታ ኮሚሽን ለውሳኔው የሰጠው ምክንያት ይኖራል ማርሻ?
በርካታ ምክንያቶች ሰጥቷል።
ሥነ ሥርዓትን የጠበቁ ምክንያቶች መሆናቸውን እርግጠኛ አይደለሁም፤ ግን የኮሚሽኑ አባላት ከተለያዩ ማሰራጫዎች ዛሬ ቃለ መጠይቅ ተደርጐላቸው ሲመልሱ ሩሲያ ውስጥ ስለ ሰላዩ የታየው መጓጓት እየጨመረ መምጣቱ እንዳስፈራቸውና የሕጉ አንቀጽ ከ 10 እስከ 20 ዓመት ያስቀጣል ቢልም በኤድመንድ ፖኘ ላይ የተሰጠው ፍርድ የመጨረሻውን የእስራት ጊዜ መያዙ በእርግጥ ጥርጣሬ ውስጥ የጣላቸው መሆኑን ነበር የተናገሩት።
የ20 ዓመት እስራት የተፈረደበት ቢሆንም እንደ ይቅር ባዩ ኮሚሽን አባላት ከሆነ በአቃቤ ሕጉ የቀረበው መረጃ ከፍርዱ ጋር በጣም የተራራቀ ነበር።
በተጨማሪም ይህ ፍ/ቤት ለተከሳሽ ጠበቆች ተገቢውን የሥነ ሥርዓት ጥያቄ አልፈቀዱላቸውም።
ፍርድ ቤቱ ስለክሱ ያዳመጠውን ያህል ሳይሆን ተከላካይ እምብዛም የሚደመጥ አልሆነም።
ከዚህ የቀረበው አብዛኛው የይቅርታ አይመስልም፤ ይልቁንም በይበልጥ ያተኮረው የፍርዱን ሥርዓት፣ ፖሊሶቹንና ሕግ አስከባሪዎችን ጨምሮ ሚስተር ፑቲን አንዳንድ ድጋፍ መስጠት በሚኖርባቸው በርካታ ድርጅቶች ላይ በቀረበ ነቀፋ ነው።
ይህን ቀርቦ የሚጠይቀው መቸና እንዴት ነው?
ይህን ማንም የሚያውቀው አይመስለኝም፤ ፕሬዚዳንት ፑቲን እስካላነሱት ድረስ ማንም ሊያውቀው የሚችል አይመስለኝም።
ውሳኔው የእሳቸው ነው።
በሩሲያ ሕግ መሠረት የይቅርታ ኮሚሽኑ ከወሰነ በኋላ ውሳኔውን ለፕሬዚዳንቱ ይልካል፤ ከዚያም ማጽደቅም ሆነ መሻር የሚችሉት ኘሬዚዳንቱ ናቸው።
አንድ የመጨረሻ ጥያቄ ማርሻ።
ፕሬዚደንት ፖቲን የሚያስተካክሉት ብዙ ነገር አለ፤ አይደለም እንዴ?
ያነሣኋቸውን ድርጅቶች ብቻ አይደለም፤ ግን በተቻለ መጠን ነገሮችን ከውጥረት ነፃ ለማድረግ ከማስፈለጉ አንፃርም ጭምር።
ይህ ጉዳይ የዩ.ኤስንና የሩሲያን ግንኙነት ያሻክር ይሆን?
ምናልባት።
በቅርቡ ሩሲያ አሜሪካን በተመለከተ ያላት ፖሊሲ ሩሲያ ከዚህ የነበራትን አሁን ግን ያጣችውን ኃይል ለማሳየት በምታደርገው ሙከራ ላይ የተመሠረተ ነው።
የወቅቱ የሩሲያ መንግሥት ባለፉት ዓመታት እንደውርደት ይቆጥራቸው የነበሩትን ነገሮች አሁን መተው ይኖርበታል።
ሩሲያ ከእንግዲህ ለምዕራቡ የሥጋት ምንጭ ባትሆንም እንኳን ለጥቃቅን ችግሮች ምንጭ የሚሆኑ በርካታ ሙከራዎች ነበሩ፤ ከእንዲህ ዓይነቶቹ ችግሮች መካከል ኪቲ ሃውክ በተባለችው የአሜሪካ የጦር መርከብ ላይ የሩሲያ የጦር አውሮኘላኖች ሲበሩ መታየታቸው አንዱ ነው።
እንዲሁም ቀደም ሲል ከተደረገው ስምምነት በተቃራኒ ሩሲያ ለኢራን መሣሪያ እንደምትሸጥ ባወጣችው መግለጫ የተፈጠረ አሳፋሪ ድርጊት አለ።
ከዚህ ቀደም እንዲህ ያሉት ምሳሌዎች በጣም ጥቂቶች ናቸው፤ አንዳንዶቹ ለሩሲያ ትርፍ ከሚያስገኙ ሸቀጦች ጋር የተያያዙ ናቸው፤ ግን ለዚህ የታቀዱ ናቸው ማለት አይቻልም።
ማርሻ ሊኘማን «ኢቶጊ» ለተባለው ሞስኮ ላለው የዜና መጽሔት አዘጋጅ ናት።
ማርሻ፣ እኛን ስላነጋገርሽን በጣም እናመሰግናለን።
ደስታዬ ነው።
በዩ.ኤስ የጦር መርከብ ላይ የተፈጸመው ግልጽ ጥቃት ቢያንስ በስድስት አሜሪካውያን መርከበኞች ላይ የሞትና በ35ቱ ላይ የመቁሰል አደጋ አስከትሏል።
ፍንዳታው የተከሰተው የዩ.ኤስ የጦር መርከብ ኮል የመን ወደብ ላይ ነዳጅ በምትቀዳበት ጊዜ ነበር።
ለብሔራዊ ሕዝባዊ ሬዲዮ የቻድ ፔርግራም ዘገባ።
ኋይት ሐውስና ፔንታጐን ሁለቱም እንዳሉት የደረሰው ጥቃት የአሸባሪዎች ሥራ ሳይሆን አይቀርም።
ፕሬዚዳንት ክሉንተን በአካባቢው ምርመራ ሲያካሂድ ለነበረው ለኤፍ.ቢ.አይ ቡድን፣ ለፔንታጐንና ለውጭ ጉዳይ ሚኒስቴር አፋጣኝ እርምጃ እንዲወስድ ወደያውኑ አስጠነቀቁ።
ጥቃቱ የደረሰው በእስራኤልና በፍልስጤም መካከል ግጭት ከተነሣ ከቀናት በኋላ በመካከለኛው ምሥራቅ ያለው የዩ.ኤስ የጦር ኃይል በከፍተኛ ሁኔታ በተጠንቀቅ ላይ እንዳለ ነበር።
የመከላከያ ሚኒስትር ዊሊያም ኮኸን ዩ.ኤስ በዓለም ውስጥ ያሏትን ጥቅሞች ለመጠበቅ ጥረቷን እንደምትቀጥል ገልጸዋል።
የሰላምና መረጋጋት ኃይል ሆነን ለመቀጠል ያለንን ቆራጥ አቋም ማንም ሊጠራጠር አይገባውም፤ ዩ.ኤስ ወደ ኋላ እንድታፈገፍግ እናስገድዳታለን ብሎ የሚያስብም ማንም አይኖርም።
በእኛ ላይ ጥቃት አድርሶ ሳልቀጣ እቀራለሁ ብሎ የሚያስብም መኖር የለበትም።
ኮል ነዳጅ ለመቅዳት ከወደቡ ደረሰች።
ባለሥልጣናት እንደሚሉት ትንሿ ጀልባ ኮልን እየጐተተች ከወደቡ አድርሳ ፍንዳታው ከመድረሱ በፊት አሥራ ለማቆም ትሞክር ነበር።
ቻድ ፔርግራም፣ ለኤን.ፒ.አር ዜና፣ ከዋሽንግተን።
የቀድሞው የዩ.ኤስ ጦር ሠራዊት ሃምሳ አለቃ በ1998 በምሥራቅ አፍሪካ በአሜሪካ ኢምባሲዎች ላይ በደረሰው የቦምብ ፍንዳታ ሤራ ውስጥ እንደነበረበት ኒው ዮርክ በሰጠው ቃል ጥፋተኛነቱን አምኗል።
የግብፅ ተወላጅ የሆነው አሊ ሞሐመድ በመካከለኛው ምሥራቅ ውስጥ የዩ.ኤስን ታርጌቶች ለማጥቃት ሳውዲ ተወልዶ ተቃዋሚ ከሆነው ከኦሳማ ቢን ላደን ጋር ያሤርባቸው በነበሩት አምስት ክሶች አምኗል።
በቦምብ ፍንዳታው ከ220 ሰዎች በላይ ሞተዋል።
የሴቶች ሰማዕት አንድሪያ ያቴስ ይግባኝ ጠይቃ ይግባኝ ሰሚው ፍ/ቤት ጉዳዮን አይቶ የአቃቤ ሕጉ ኤክስፐርት ምስክር የሰጠው የምስክርነት ቃል የተሳሳተ በመሆኑ ፍ/ቤቱ ዛሬ ፍርዱን ውድቅ ስላደረገለት የሴቶች መብት ተከራካሪዎች የዛሬዋን ዕለት ቢያከብሩ ምክንያት አላቸው።
ያቴስን ምናልባት ረስታችኋት ከሆነ ከስድስት ወር እስከ ሰባት ዓመት እድሜ ያላቸውን አምስት ልጆቿን አንድ በአንድ ከባኞ ቤት ውሃ ውስጥ እየከተተች በአሰቃቂ ሁኔታ የገደለች የቴክሳስ ሴት ናት።
ለጋስ የሴቶች መብት ተከራካሪ ድርጅቶች ወደ ያቴስ ተከላካይ ተሯሯጡ፤ ምናልባትም የብሔራዊ የሴቶች ድርጅት ሳይሆን አይቀርም ለፍርድ ቤት ክርክር እና ለሻማ ማብራት ሥርዓት የወጣውን ወጪ የሸፈኑት።
ይህ ሥነ ሥርዓት የተካሄደው ለሞቱት አምስት ልጆቿ አይደለም።
በ2002 ከተራው ሕዝብ ተመርጠው ፍርድ የሚቀመጡ 11 ሰዎች ያቴስ ሶስቱን ልጆቿን በመግደሏ ዕድሜ ይፍታህ እሥራት ፈረዱባት።
በሌሎቹ በሁለቱ ልጆቿ ሞት አልተጠየቀችም።
ዛሬ ይግባኝ ሰሚው የመጀመሪያ ፍ/ቤት ፍርዱን ገልብጦ አዲስ ክስ እንዲመሠረት ትዕዛዝ ሰጥቷል።
ተመሳሳይ ፍርድ ይሰጣል ብለን ተስፋ ማድረግ ብቻ ነው።
ትናንት ማታ ሜክሲኮ ውስጥ ሞትን ያስከተለ የአዉሮፕላን አደጋ በምርመራ ላይ ነዉ።
አደጋዉ የደረሰዉ ዲሲ-9 አዉሮፕላን ሀይለኛ ዝናብ እየወረደ ሊያርፍ ሲሞክር ነበር።
የሜክሲኮ ጀት አዉሮፕላን ከማረፊያዉ ተንሸራቶ በመዉታት ከብሮንስቪል ቴክሳስ በግምት 50 ማይልስ እርቃ ከምትገኝ ሬኖሳ ከምትባል የጎረቤት ከተማ ወድቋል።
መሬት ላይ የነበሩ አራት ሰዎች ሞተዋል።
ግን በአዉሮፕላኑ የነበሩ 83 ተሳፋሪዎች ሰዉነታቸዉ ከመላላጥና ከመበለዝ ሌላ ከከባድ አደጋ ሊያመልጡ ችለዋል።
የእንግሊዙ የገንዘብ ሚኒስቴር ጐርደን ብራውን ማክሰኞ ዕለት የአሁኑን የአገሪቱ የሀይል ተቆጣጣሪ አዲሱ የገንዘብ አገልግሎት ባላስልጣን /ኤፍ.ኤስ.ኤ/ መብት ተከራካሪ አድርገው ሾሟቸው።
የቀድሞው አንጋፋ ባለ ባንክ ካሉም ማካርቲ በሎንዶን የገንዘብ አለም ውስጥ በጣም አስፈላጊ ከሚባሉት ስራዎች ውስጥ አንዱ የሆነውን ሥራ በመስከረም ወር ሊጀምሩ በጊዜው የነበሩት ሀዋርድ ዴቪስ ደግሞ ከስልጣናቸው ወርደዋል።
ዴቪድ በለንደን ዩኒቨርሲቲ በጣም ታዋቂ ከሆኑት ክፍሎች አንዱ በሆነው የለንደን የምጣኔ ሐብት ትምህርት ቤት ሊቀመንበር ለመሆን ይመኛል።
ብራውን፣ ማካርቲ ለገንዘብ ነክ አገልግሎት ባለስልጣኑ ኤፍ ኤስ ኤ ውስጥ «በገንዘብ ነክ ኢንዱስትሪ እንደባለሙያና እንደተዋጣለት የተቆጣጣሪ ሊቀመንበርነት ካካበተው ሕዝባዊ አገልግሎት ወደር የለሽ ልምድ ሊያመጣ ይችላል» አለ።
ማካርቲ በአሁኑ ጊዜ የእንግሊዝን የሃይል ኢንዱስትሪ የሚቆጣጠረውን የጋዝና የኤሌክትሪክ ገበያዎች ጽህፈት ቤትን ወይም ኦ.ኤፍ.ጂ.ኢ.ኤም ን ይመራል።
እንደዚሁም ቀደም ሲል በባርክሌይ ባንክ ውስጥ ከፍተኛ የሐላፊነት ድርሻ ቢ ዜድ ደብሊው እና ክሌይንወርት ቤንሰን፣ ማካርቲ ቀደም ሲል በንግድና ኢንዱስትሪ ክፍል ውስጥ የመንግስት ሠራተኛ ነበር።
በዴቪስ በላይነት የሌሎች የተለያዩ ዘጠኝ አገልግሎት ሰጪዎችን በመውሰድ በሕዳር 1994 ኤፍ ኤስ ኤ ብቸኛ የእንግሊዝ የገንዘብ ነክ አገልግሎቶች ተቆጣጣሪ አካል ነው።
የኒካራጓ ፕሬዚዳንት ዳንኤል ኦርቴጋ የዩ.ኤስ ተፃራሪዎቻቸው ለማድረግ ያስቻሉትን በዚህ ሳምንት ውስጥ ሳያጠናቅቁ አልቀሩም። የኮንትራ አማፅያን ለፖርላማ ተመርጠው የሚገቡበት ቦታ ማመቻቸት።
ሕግ አውጭዎች ለኮንትራ የሚሰጠው ወታደራዊ ዕርዳታ ስለሚታደስበት ሁኔታ በይፋ አልገለጹም፤ ፕሬዚዳንት ቡሽም ይህን ጥያቄ ቅዳሜ በዚህ በተሰጠው ጋዜጣዊ መግለጫ «አቻ ሆኖ የመገኘትን ጉዳይ በ180 ዲግሪ ለመለወጥ የሚያስችል ሰፊ ወታደራዊ ጥቃት ከተደረገ» ብቻ ነው በማለት መልሰውታል።
ግን ሚስተር ኦርቴጋ እሳቸውን ለመገልበጥ ከሚፈልጉት አማፅያን ጋር ያደረጉትን የ19 ወራት የተኩስ አቁም ስምምነት ለማፍረስ ባለፈው ሳምንት መዛታቸው ኮንትራዎች ከብዙዎቹ ጠንካራ ደጋፊዎቻቸው አጀንዳ ልክ እንደተንሸራተቱ ሁሉ ይህም የፖሊሲ ቅድሚያ በመሆን ከፍ አድርጓቸዋል።
የሴኔት አብላጫ መሪ ጆርጅ ሚቸል /ዶ.ሜን/ በኤን.ቢ.ሲ ቲቪ «ከፕሬስ ጋር ይገናኙ» በሚለው ፕሮግራሙ ትናንት ቀርበው ሲናገሩ የሚስተር ኦርቴጋ ዛቻ «ብልህነት የጐደለው እርምጃ ነው፤ በተለይም የጊዜ ምርጫቸው ትክክል አልነበረም» ብለዋል።
ዛቻው የተነገረው ፕሬዚዳንት ቡሽ፣ የካናዳ ጠቅላይ ሚኒስትር ብሪያን ሙልሮኒና ሌሎች 14 የምዕራብ አገሮች በተገኙበት ማዕከላዊ አሜሪካ በአካባቢው ስላደረገችው ዲሞክራሲያዊ ግስጋሴ በአበይት ጉዳዮች ላይ ለመነጋገር የሁለት ቀን ክብረ በዓል በተደረገበት ወቅት ነበር።
ሚስተር ቡሽ ቅዳሜ ማታ ወደ ዋሽንግተን ተመልሰዋል።
ኮንትራ ጊዜ እየጠበቀች በወታደሮቻቸው ላይ ለምታደርሰው ጥቃት ምላሽ ለመስጠት የተኩስ አቁም ስምምነቱን በዚህ ሳምንት እንደሚያፈርሱ ኦርቴጋ አርብ ዕለት አስታውቀዋል።
የሰጡትን መግለጫ በማስተካከል ዩ.ኤስ ለኮንትራዎች የምትሰጠውን የገንዘብ እርዳታ ካቆመች የተኩስ ማቆሙን ስምምነት ማክበሬን እቀጥላለሁ በማለት ተናግረዋል።
ቀሪው የዩ.ኤስ ሰብአዊ እርዳታ አማፅያኑን ትጥቅ ለማስፈታትና ለመበታተን ተግባር እንዲውል ጠይቀዋል።
የሚስተር ኦርቴጋ አስተያየት የመጣው የአካባቢውን አገሮች ለጥሩ ነገር ያነሣሣል ተብሎ የታሰበበት ስብሰባ እየተካሄደ ባለበት መካከል መሆኑ ብቻ ሳይሆን የታቀደውን የፌብሯሪ ምርጫ በማሰብ ኒካራጓ በልዩ ዓለም አቀፋዊ ጥልቅ ምርመራ ሥር በነበረችበትንም ወቅት የመጣ መሆኑ ጭምር ነው።
የውጭ ታዛቢዎች የምዝገባውን ሁኔታና ተቃዋሚ እጩ ተወዳዳሪዎችን በምን መልክ እንደሚያስተናግዷቸው ለመቆጣጠር ኒካራጓ ውስጥ እየተሰባሰቡ ናቸው።
እናም በመጋቢት ውስጥ ከቡሽ አስተዳደር ጋር በተደረሰበት የሁለትዮሽ ስምምነት መሠረት ቀሪው 49 ሚልዮን በሰብአዊ እርዳታ ስም ኮንትራዎች የሚቀበሉ ከሆነ ዋና የዩ.ኤስ ሕግ አውጭዎች በኖቬምበር መጨረሻ መወሰን ይኖረባቸዋል።
ኒካራጓን ከሆንዱራስ ጋር በሚያዋስነው ድንበሯ ዳር ለዳር ተከማችተው ለነበሩ አማፅያን እንደ ልብስና ምግብ ለመሰሉት ወጪዎች የሚሸፍነው ሰብአዊ ዕርዳታ በፌብሯሪ 1998 ኮንግረሱ እንዲቋረጥ ያደረገውን ወታደራዊ ዕርዳታ የሚተካ ሆነ።
ሰብአዊ ዕርዳታም በሚቀጥለው ወር ይቋረጣል ብለው ጥቂት ሕግ አውጭዎች እያሰቡ እያሉ የሚስተር ኖሬጋ ዛቻ በተለይ ሰብአዊ እርዳታ እንዲቀጥል ዋስትና ሰጠ።
የሴኔት አናሳዎች መሪ ሮበርት ዶል /አር.ካን/ «ከፕሬስ ጋር ተገናኙ» በሚለው ፕሮግራም ሲናገሩ «ትናንት ወይም ከትናንት በፊት እሳቸው /ሚስተር ኦርቴጋ/ ከወሰዱት እርምጃ በኋላ በቀሪው ሰብአዊ ዕርዳታ ላይ አፋጣኝ እርምጃ ለመውሰድ ሙሉ ድጋፍ እንደምናገኝ ተስፋ ነበረኝ» ብለዋል።
ሴኔተር ዶልም እንዲሁ ነገ የኒካራጓን መሪ በማውገዝ ለማውጣት ያቀደው ውሳኔ ሙሉ በሙሉ ድጋፍ እንደሚያገኘ ተስፋ እንዳለው ተናግሯል።
ወታደራዊ ዕርዳታን እንደገና ማደስ ከጥያቄ ውጭ የሆነ ተደርጐ እየታየ ባለበት ጊዜ፣ በኮንግረሱ ውድቅ ሆኖ በቡሽ አስተዳደርም ትኩረት አጥቶ ባለበት ጊዜ የሚስተር ኦርቴጋ መግለጫ በዚህ ጉዳይ ላይ ጫና ለመፍጠር ለኮንትራ ደጋፊዎች እድሉን ሰጥቷቸዋል።
የፌብሯሪው ምርጫ በሳንዳኒስታኖች ከፈረሰ...ወታደራዊ ዕርዳታ ለማግኘት እንዲችሉ መጠየቅ ይኖርባቸዋል በማለት አስተዳደሩ አሁን መግለጽ አለበት» ብለዋል የቀድሞው የውጭ ጉዳይ እረዳት ሚኒስትር ኤሊኦት አብራም።
«በዚህ ሁኔታ እነሱ እንደማያሸንፉ እገምታለሁ»
ሴኔተር ሚቸል እንደተናገሩት የኮንግሬስ ዲሞክራቶች የፌብሯሪ ምርጫ በሚካሄድበት ጊዜ ለኮንትራዎች ከመሣሪያ ውጭ የሆነ ድጋፍ ለመስጠት የማርቹን ስምምነት ለማክበር ዝንባሌ አላቸው፤ ቢሆንም አሉ ሐሳባቸውን በማራዘም፣ ኮንትራዎች ለማናቸውም ወታደራዊ እርምጃ አነሣሽ እንዳይሆኑ ስምምነቱ ይጠይቃል።
የሚስተር ኦርቴጋ የተኩስ አቁሙን ስምምነት ለማፍረስ የተሰነዘረው ዛቻ የመጣው ኮንትራዎች ራሳቸው አንዳንድ ጊዜ እየጣሱት መሆኑን አምኖ ለመቀበል የዩ.ኤስ ባለሥልጣናት በተዘጋጁበት ጊዜ ነበር።
ከቡሽ ጋር ወደ ኮስታሪካ አብረው የሄዱት የውጭ ጉዳይ ሚኒስትር ጀምስ ቤከር አርብ ዕለት ለሪፖርተሮች እንዲህ ብለዋል፣ «ጥቂት ኮንትራዎች በደፈጣ ውጊያ ጥቂት ሳንዳኒስታ ወታደሮችን እንዳጠቁ የሚገልጹ ዘገባዎችን ለመካድ ምንም ምክንያት የለኝም።»
የአሜሪካን የውስጥ ጉዳዮች በሚመለከት የሚስተር ቤከር ረዳት የሆኑት በርናርድ አሮንስን ሲናገሩ ሳንዳኒስታኖችም እንዲሁ ተኩስ አቁም ስምምነቱን መጣሳቸውን አምነን ብንቀበልም «ማን ምን እንደጀመረ ፍጹም ግልጽ አይደለም» ብለዋል።
ጨምረውም ሲናገሩ ዩ.ኤስ ለአንዳንድ አማፅያን ክፍሎች እርዳታዋን አቁማለች፤ ይህ የሚሆነው እነዚያ ክፍሎች ተኩስ አቁም ስምምነቱን መጣሳቸው ሲታወቅ ነው ብለዋል።
የኮንትራን ዕርዳታ መቋረጥ በመደገፍ የሚደረጉ ክርክሮችን ዝቅ አድርጐ ከማየት በተጨማሪ የሚስተር ኦርቴጋ አስተያየትም እንዲሁ የየካቲትን ምርጫ አምታቶ ለመውሰድ ወይም ስምምነቱን እንዲያፈርስ ለማድረግ ይጥራሉ የሚለውን የጥቂት የዩ.ኤስ ባለሥልጣናትንና ከመንግሥት ውጭ የሆኑ ወግ አጥባቂዎችን ጥርጣሬ ያጠናክራል።
ከሚስተር ቡሽ ጋር ወደ ኮስታሪካ የሄዱ የአስተዳደር ባለሥለጣናት የሚስተር ኦርቴጋን መዋዠቅ ከምርጫው በፊት ክንዳቸውን የሚያጠነክሩበት መንገድ መፈለግ እንዷ ለተሰነዘረባቸው ወታደራዊ ጥቃት ምላሽ ለመስጠት እንዳልፈለጉ የሚያሳይ ምልክት ነው ብለውታል።
ሚስተር አብራም እንዳሉት ሚስተር ኦርቴጋ ትክክለኛ ምርጫ እንዲደረግ ማንኛውንም ግፊት ከማስወገድ ይልቅ ኮንትራዎችን ለመበታተን እየፈለጉ ናቸው።
«በአእምሮአቸው ያለው ነገር የምርጫ ውድድሩን አፈር ለማስጋጥ በሽፋንነት» ወታደራዊ አስቸኳይ ሁኔታ እንዲፈጠር ማድረግ «እንደሆነ ይሰማኛል» ብለዋል።
የአሜሪካን ሠራዊት ባግዳድ የሚገኘው የሣዳም ሁሴንን ዓለም-አቀፍ የአይሮኘላን ማረፊያ ለማቆጣጠር ዓርብ ማለዳ ተንቀሳቅሶ ከኢራቅ መከላከያ ሠራዊት ጋር ከመዲናዋ በስተደቡብ በኩል ያለማቋረጥ ውጊያ ሲያደርግ ማርፈዱ ተገለፀ።
ጆርጅ ደብሊዩ ቡሽ «ሥርዓቱ አጣብቂኝ ውስጥ ገብቷል» አሉ።
ምንም እንኳን ሙቀቱ 9ዐ ዲግሪ የሚደርስ ቢሆንም በግንባር የተሠለፈው ሠራዊት ከኬሚካል መሣሪያ ራሱን እንዲከላከል ይችል ዘንድ ቦት ጫማ እና ሙሉ የደንብ ልብስ እንዲለብስ ጥብቅ ማሣሠቢያ ተሰጣቸው።
ከባግዳድ በስተደቡብ በሚገኘው ኩኑ ግዛት ውስጥ ተስፋ የቆረጡና የታጠቁ ኢራቃውያን  በአጥፍቶ ጠፊ ድርጊታቸው ታንክ ስላጋዩ የከረረ ውጊያ ሲካሔድ ነበር።
«ወራሪዎቹን አጨድናቸው» አሉ ሌትና ኮሎኔል ቢፒ ማኮይ።
ገና ብርቱ ውጊያ እንደሚጠብቃቸው  ቢታወቅም የዮናይትድ ስቴትስ ከፍተኛው የጦር መኮንን ባግዳድን ለመያዝ ሰፊ  ውጊያ እንደሚያስፈልጋቸው ገለጹ።
ጊዜያዊ አስተዳደር ተቋቁሞ በድህረ ጦርነቱ ስለሚቋቋመው መንግስት መንግሥት አመራር አባላትን በሀገሪቱ ውስጥ ከሚገኙት ቦታዎች እና ሰዎች ጋር ግንኙነት እንዳያደርጉ ማግለል አስፈላጊ መሆኑን ጀነራል ሪቻርድ ሜየርስ የቅንጅት ኮሚቴው ሊ/መ ገለጹ።
በኢራቅ ጊዜያዊ መንግሥትን ለማቋቋም የሚመክር ስብሰባ በሣምንት ጊዜ ውስጥ እንደሚካሔድ አንድ የፔንታጐን ከፍተኛ ባለሥልጣን ሐሙስ ማታ ይፋ አደረጉ።
ጦርነቱ ከተጀመረ ወዲህ ለመጀመሪያ ጊዜ አብዛኛው የባግዳድ ከተማ የኤሌክትሪክ መብራት ተቋረጠበት መንስኤው አልታወቀም።
ምክንያቱ አልታወቀም።
አሜሪካ የመብራት ሃይሉን ምንጭ ዒላማ አለማድረጓን ሜየረስ ፔንታጐን ለሚገኙ ቃል አቀባይ በሰጡት መግለጫ አስታወቁ።
አምስት ሚሊዮን ሕዝብ ከሚኖርባት የሳዳም ሁሴን መዲና እምብርት በትንሽ ኪሎ ሜትር ርቀት የሚገኘው አውሮፕላን ማረፊያ አጠገብ የፈነዳው የትሬስር ቦምብ ብርሃን ሲያደርግና የከባድ መሣሪያ ድምጽ ከተማዋን ሲያናውጣት አነጋ።
በአንድ ወቅት የአሜሪካ ሠራዊት አውሮፕላን ማረፊያውን የተቆጣጠረ ቢመስልም «ውጊያው በመቀጠሉ ሁኔታው ግራ የሚያጋባ እንደነበር ሜየርስ ሐሙስ ማታ ገለፁ።
አውሮፕላን ማረፊያውን መቆጣጠር የአሜሪካንና የእንግሊዝን የጦር ሠራዊትን በቀላሉ መሣሪያዎቻቸውንና ጦራቸውን ወደ ባግዳድ ለማጓጓዝ ያመቻችላቸዋል።
ከአራት ሰዓታት በላይ በፈጀው የዩናይትድ ስቴትስ ታንኮች በባግዳድ ደቡባዊ ክፍል ቢያንስ ሰባት የታጠቁ ኢራቃውያንን የያዘ ተሽከርካሪንና ከ 15 የበለጡ ብረት ለበስ የጦር ታንኮችን ማውደማቸው ተገለጸ።
ሁለት ሳምንታትን ባስቆጠረው ጦርነት በጦር ሜዳው ተከታታይ ድሎች መጐናፀፋቸውን የአሜሪካ ከፍተኛ የጦር መኮንኖች ቢገልጹም የኢራቅ ሕዝብ ግን ወራሪውን ኃይል ለጊዜው በጥርጣሬ አይን እንደሚመለከተው ታውቋል።
በሰሜኑ ክፍል የሚገኙ የኩርዲስታን ተዋጊዎች እያጠቁ ወደ መዲናዋ ባቀኑበት ወቅት አንድ ከፍተኛ አመራር ሰሜናዊቷን የኪርኩክ ከተማ ላለመያዝ ሊስማሙ እንደሚችሉ ሀሳብ አቀረቡ።
በጦር ማዳ አካባቢም እንቅፋቶች ነበሩ።
ኩት ላይ በተደረገው የጨበጣ ውጊያ ሁለት የባሕር ኃይል ተዋጊዎች ሲገደሉ አንድ ደግሞ ቆሰለ።
አንድ በውጊያ ላይ ጉዳት የደረሰበትን ታንክ እየመረመረ ነበር የአሜሪካን ጦር ወታደር በስህተት በወገን በተተኮሰ ጥይት ተመትቶ ሞተ ሲል ጦሩ ገልጿል።
ረቡዕ ዕለት ወድቆ የተከሰከሰው ተርቡ የባሕር ኃይል ጄት በአሜሪካን ሚሣኤል ተመቶ ይሁን አይሁን እያጣሩ መሆናቸውን የአሜሪካ የመከላከያ ሠራዊት ከፍተኛ መኮንኖች ገለፁ።
የት እንደገባ ያልታወቀውን አብራሪ ፍለጋ ላይ መሠማራቱን ሐሙስ ዕለት የባሕር ኃይል ሠራዊቱ አስታወቀ።
ውጊያው ከተጀመረ ጊዜ አንስቶ የሞቱት የአሜሪካ ተዋጊ ሠራዊት ቁጥር ከሃምሣ ማለፉን ይፋ ሲደረግ ፕሬዚዳንት ቡሽም ከየትኛውም ምድብ ይበልጥ 13 ሠራዊት የሞተበትን የባሕር ኃይል መጐብኘታቸው ተረጋገጠ።
አንድ ከፍተኛ የሠራዊት አዛዥ በውጊያ ላይ ከሞተ አንድ የባሕር ኃይል አባል ቤተሰብ ጋር ሲነጋገሩ «ገነት ገብቷል» ሲሉ መደመጣቸው ተሰማ።
ቀደም ሲል በብዙ ሺዎች ለሚቆጠሩ የጦርነቱ ደጋፊዎች ባደረጉት ንግግር ጦርነቱን በአሸናፊነቱ እንደሚወጡ ቃል በመግባት «አስተዳደሩ አጣብቂኝ ውስጥ ወድቋል» በማለት አስገንዝበዋል።
የኢራቅ ባለሥልጣናት በሳዳም ስም በተከታታይ የሚያወጡትን ጥብቅ ማሳሰቢያዎች በመቀጠል ማውጣታቸው ተገለፀ።
«በእጆቻችሁም ተዋጓቸው።
እግዚአብሔር ያዋርዳቸዋል» አሉ ፤ የአሜሪካና የእንግሊዝ ወራሪ ኃይል በማስመልከት ሲናገሩ።
ሜየርስ 45 በመቶ የሚሆነውን የሣዳም ግዛት ተቆጣጥረናል ቢሉም በውጊያው ሜዳ በየዕለቱ የሚታየው ሁኔታ ግን ግራ የሚያጋባ መሆኑ ተገለጸ።
የተለመደው የጦር ክፍል ወደ መዲናዋ ዳር እየተዋጋ እየሔደ ባለበት ሰዓት፣ ልዩ ጦር የተባሉት ደግሞ በሳዳም የትወልድ ሥፍራ የሚገኘውንና ከቲክሪት አጠገብ ያለውን የታርታር ቤተመንግስት አጠቁ።
ከባግዳድ በስተሰሜን በኩል አንዳንድ መረጃዎች ቢያዙም ከግዛቲቱ በከፍተኛ ስልጣን ላይ የሚገኝ ማንም ሰው አለመያዙን ግን በፐርሺያ የባህረ ሰላጤ የዮናይትድ ስቴትስ የጦር ጠቅላይ አዛዥ ብርጋድየር ጀነራል ቪንሰንት ብሩክስ ይፋ አደረጉ።
አያይዞም «ምንም አይደል ቀጣይ እንቅስቃሴዎች እየተደረጉ ነው» አሉ።
በሰሜን ጫፍ የአሜሪካ ልዩ ሀይሎችና የኩርደስታን ሚሊሻዎች የባርዳራሽን ከተማንና በአጠገቡ ይገኝ የነበረውን ድልድይ ያዙ። ይህም ወደ ሞሱል ከተማ ከሚወስዱት ጥቂት መንገዶች መካከል አንዱ የሆነውና መንግስት የሚቆጣጠረው የነዳጅ ዘይት ስፍራ ነው።
ኢራቃውያን ከተማዋን ለ 13 ዓመታት ይዘው ነበር።
በአገሪቱ የደቡብ ክልል የእንግሊዝ ኃይሎች ወደ ማዕከላዊ ባዝራ በቅርበት ጥሰው ሲገቡ የጦር አውሮፕላኖችም 500 ፓውንድ እና 1000 ፓውንድ በጨረር የሚመሩ ቦምቦች በኢራቅ የመረጃ ፅ/ቤት ህንፃ ላይ ጥለዋል።
1.3 ማሊዮን ሕዝብ ባለባት ክተማ ውስጥ የለውጥ ተቃዋሚ የመከላከያ አባላቶች ለቀናት ተይዘው ቆዩ።
የአሜሪካ ባለስልጣኖች ኢራቃውያን ከወራሪ ወታደሮች ጋር እያደረጉ ያለውን ቀጣይነት ያላቸውን ትብብር በምሳሌነት ጠቅሰዋል።
ናጃፍ ውስጥ በኢራቅ መንግስት በቁም እስር ላይ የሚገኙት ስመ-ጥር ፀሐፊ የኢራቅ ሕዝብ በአሜሪካና በእንግሊዝ ኃይሎች ተግባር ውስጥ ጣልቃ እንዳይገባ ጠይቀዋል ብለዋል።
ጥቂት የኢራቅ የመከላከያ ሠራዊት አባላት የሺያት የክብር ሥፍራ ነው ተብሎ በሚወሰደው መስጊድ ውስጥ መጠለላቸውንና አንድ የኃይማኖት መሪ የተጠለሉት ሰዎች ከተቀደሰው ሥፍራ በሰላም ለመውጣት ይችሉ ዘንድ የሚወጡበትን መንገድ ለመነጋገር በቅርቡ ወደ ቦታው የደረሱት ተስፋ ሰንቀው መሆኑን አንድ የአካባቢው ፀሐፊ ገልፀዋል።
ከደቡብ በኩል በተለያየ አቅጣጫ ማለትም በደቡብ ምዕራብ በሠፈረው ጦርና በደቡብ ምስራቅ በሚገኘው የባህር ኃይል ማክሰኞ ዕለት በጀመረው የወደፊት ማጥቃት ጉዞ በባግዳድ የሚገኘው እግረኛ ጦር መውጪያ ያጣ መሆኑ ተገለፀ።
የአሜሪካና የእንግሊዝ ሔሊኮኘተሮችና አውሮፕላኖች በኩት የሚገኙ አንዳንድ ቦታዎችን በቦንብ ደብድበዋል፤ የኢራቅ ወታደራዊ ኃይሎችና የባህር ኃይል ባልደረቦችም በቅርብ ርቀት የእጅ ቦንቦችን ወርውረዋል።
በአጥፍቶ ጥፋቱ ተልዕኮ ተሳታፊ የነበሩት ጠብመንጃ ብቻ የታጠቁ ከ10 እስክ 15 የሚጠጉ ኢራቃውያን የባህር ሀይልን ታንክ አጠቁ።
ሁለት የአሜሪካ የባህር ኃይል ባልደረቦች በውጊያው ላይ ሲሞቱ ---- እያንዳንዳቸውን ለማዳን የሞከረው ሐኪም በብስጭት የማዳኛ መሣሪያውን እዚያው ቀበረ።
ካርባላ ከሚባል ስፍራ ወደ ባግዳድ ያቀኑ ወታደራዊ ኃይሎች በርከት ያለ የኢራቃውያንን ሬሳ በዝግታ በማለፍ ግዙፉን የኢራቅ ወታደራዊ የጦር መሣሪያ ሰፈር በቦንብ ደበደቡ።
በጣም ብዙ ተጨማሪ የኢራቅ ወታደሮች አካባቢውን በኃይል ላጥለቀለቀው የአሜሪካ ወታደራዊ ሐይል እጃቸውን በመስጠት ወደ ኋላቸው እንዲያፈገፍጉ ተደርገዋል።
በተመሣሣይ መልኩም የኬሚካል ጦር መሣሪያ ያስጨነቃቸው መሆኑንና ብሩክስ እንደገለፀውም በደቡብ ምዕራብ በረሃማ አካባቢ የሚገኘው ልዩ ግብረ-ኃይል ባልተለመደ ሁኔታ ምልክት የተደረገባቸውን ጠርሙሶች ማግኘቱን ገልጿል።
ምርመራው እየቀጠለ እንደነበር ገልጿል።
ዋልተር ሲሱሉና የአፍሪካ ብሔራዊ ኮንግረስ ትናንት ወደ ቤታቸው መጡ።
ከ26 ዓመት እስራት በኋላ የነፃነት ንቅናቄው የቀድሞው ዋና ፀሐፊ የ77 ዓመቱ አዛውንት ሚስተር ሲሱሉ ፀሐይ ስትወጣ በቫን ጀስት የእስር ቤቱ ሰርቪስ ከቤታቸው ደረሱ።
በዚያው ወቅት ስድስት የአፍሪካ ብሔራዊ ኮንግሬስ የሥራ ጓደኞች፣ ከእነሱም ውስጥ አምስቱ በ1963 ከእሳቸው ጋር የታሰሩና የዕድሜ ልክ እሥራት የተፈረደባቸው ነበሩ፣ በአገሪቱ ውስጥ በተለያዩ ቦታዎች ከቤተሰቦቻቸው ጋር ተቀላሉ።
እናም የሸበቱ ሰዎች ወደ ቤታቸው ሲመለሱ ከ1960 ጀምሮ ደቡብ አፍሪካ ውስጥ ከሕግ ውጭ የሆነውና አሁንም በነጮች መንግሥት ቀንደኛ የሕዝብ ጠላት ተደርጐ የሚቆጠረው የአፍሪካ ብሔራዊ ኮንግሬስ በአገሪቷ የጥቁሮች መኖሪያ ጐዳናዎች በአልበገር ባይነት ወጣ።
ጥቁር፣ አረንጓዴና ወርቃማ መሥመር ያለው የአፍሪካ ብሔራዊ ኮንግሬስ ትልቅ ሰንደቅ ዓላማ ከሚስተር ሲሱሉ ትንሽ የመኖሪያ ቤት ሊፈርስ ከደረሰ በር ላይ ተሰቅሏል፤ ከፊት ለፊት ባለው ጐዳናም ወጣቶች በሸሚዛቸው፣ በኮፍያቸውና ከአንገታቸው ላይ ባደረጉት ፎጣ ላይ የኤ.ኤን.ሲን ሰንደቅ አላማ አድርገው ይታያሉ።
የኤ.ኤን.ሲ የአንድነት ግንባር ቀደም ደጋፊና የቡድኑ የታጠቀ ክንፍ ኢምክሆንቶ ዊ ሲዝዌ፣ የቀድሞ አዛዥ በነበው በኤሊያስ ሞትሶዋሊዲ አራት ክፍል ባላት ትንሽ ቤት መልካም ምኞታቸውን የሚገልጹ ሰዎች የኤ.ኤን.ሲን ትንሽ ሰንደቅ ዓላማ ከፀጉራቸው ሰክተው፣ አንድ ሰውም የኤ.ኤን.ሲ ጥብጣብ የተጠመጠመበትን የድኩላ ቀንድ እየነፋ ይታዩ ነበር።
«የሕዝቡን መንፈስ በማየቴ ተደስቻለሁ» አሉ ሚስተር ሲሱሉ በአዲሱ ግራጫ ልብሳቸው ተሽሞንሙነው።
ከቤታቸው ውጭ የተሰበሰበው ሕዝብ «ኤ.ኤን.ሲ፣ ኤ.ኤን.ሲ» እያለ ሲጮህ ሽማግሌው እጃቸውን ጨብጠው ወደ ሰማይ ያወጣሉ።
«በሕዝቡ ስሜት ተገፋፍቻልሁ።»
በአገሪቱ ሕግ መሠረት ኤ.ኤን.ሲ አሁንም ሕገ ወጥ ድርጅት ነው፤ ዋና መሥሪያ ቤቱም እስካሁን ያለው ሉስካ፣ ዛምቢያ ነው።
ግን በአንድ ወቅት የኤ.ኤን.ሲ ምሁራዊና ድርጅታዊ አስኳል የነበሩት የሰባቱ መሪዎች ያለገደብ መፈታት ንቅናቄው አለመታገዱንና የውስጥ ክንፉም እንደገና መወለዱን የሚያሳይ ነው።
«ከእንግዲህ መንግሥት ኤ.ኤን.ሲን መልሶ ጠርሙስ ውስጥ ማስገባት ፈጽሞ አይችልም» ብለዋል አንጋፋው ፀረ አፖርታይድ ታጋይ ቃሲም ሳሉጂ ሚስተር ሲሱሉን እንኳን ደህና መጡ ለማለት መጥተው እጅ ለእጅ እንደተጨባበጡ።
«ነገሮች በጣም እርቀው ስለሄዱ መንግሥት ሊያስቆማቸው እይችልም።
ወደ ኋላ መመለስ የለም።»
በ30 ዓመት ውስጥ በአገሪቱ የታየ የመጀመሪያው የኤ.ኤን.ሲን ሰላማዊ ሰልፍ ስእከሚባል ድረስ በብዙ መቶዎች የሚቆጠር ሕዝብ ሶዌቶ ውስጥ ትናንት ማታ የቅዱስ መስቀል አንጀሊካን ቤተ ክርስቲያንን ሲያጥለቀልቀው የኤ.ኤን.ሲን የስሜት ማዕበል በእርግጥ የሚገታው አልነበረም።
ኤ.ኤን.ሲ በመንግሥትና በዘር መድልዎ ፖሊሶች ላይ፣ የትጥቅ ትግሉን ጨምሮ በማንኛውም ግንባር ውጊያውን እንደሚቀጥል በመግለጽ ሰባቱ ሽማግሌዎች ቃል ሲገቡ «የኤ.ኤን.ሲ» እና «የኡምክሆንቶ ዊ ሲዝዊ» አባላት ያሰሙት ጆሮ የሚያደነቁር ጩኽት ቤተክርስቲያኗን አንቀጠቀጣት።
ከእነሱ ጋር ተፈርዶባቸው የታሰሩትና አሁንም እስር ቤት የቀሩት፣ የኤ.ኤን.ሲ ግንባር ቀደም መሪ የሆኑት ኒልሰን ማንዴላ እንዲፈቱ ለመንግሥት ጥያቄ አቅርበዋል።
እሳቸው ሳይፈቱ የሌሎቹ መፈታት አሉ ሚስተር ሲሱሉ «ግማሽ እርምጃ ብቻ ነው።»
ፕሬዚዳንት ኤፍ.ደብልዩ.ደ ክለርክ የኤ.ኤን.ሲ ሰዎችን መፍታቱ--የፖን አፍሪካኒስት ኮንግሬስ መሥራች ከሆኑት አንዱን፣ የነፃነት ቡድን ተወዳዳሪ የነበሩትን ጨምሮ--በብሔራዊ መንግሥት ጥቁሮች ድምፅ እንዲኖራቸው የማድረግ ዓላማ ባለው በአዲሱ ሕገ መንግሥት ላይ የእሱ መንግሥት ከጥቁር መሪዎች ጋር ድርድር ለማድረግ እንዲጀምር የሚያስችል የሰላምና የመተማመን አየር ለመፍጠር የሚያደርገው ጥረት አንድ አካል ነው።
ግን ፕሪቶሪያ በዚህ ፋንታ በዚች በዘር በተከፋፈለች አገር ውስጥ የከፋ የብጥብጥና ያለመተማመን አየር ትፈጥራለች።
ሌሎች ጨቋኝ መንግሥታት፣ በተለይም እንደ ፖላንድና ሶቭየት ኀብረት ያሉት በቅርቡ ያገኙት፣ ኀብረተሰቡ ግልጽነትን እንዲከተል የወሰዱት እርምጃ ለመቆጣጠር የማይቻል ባይሆንም፣ በጣም አስቸጋሪ የሚሆን ሥር ነቀል ለውጥ የሚመጣበትን ፍጥነት ይጨምራል።
ቀን አልፎ ቀን ሲተካ የደቡብ አፍሪካ መንግሥት የሚስተር ማንዴላ እስራት፣ እንዲሁም የኤ.ኤን.ሲ እገዳና የአስቸኳይ ጊዜ አዋጅ እንዲቀል ማድረጉን ተቀባይነት እንዲያገኝ ለማድረግ ከምንጊዜውም የበለጠ ፋታ ያጣል።
ይህ በዚህ ጉዳይ ላይ ጥቅም ከሌለው ቀስ በቀስ ከኤ.ኤን.ሲ ጋር በቀጥታ መነጋገር ይጀምራል፤ ትናንት ሰዎቹ ሲፈቱ የተነሳው ተስፋና የተሰጠው ግምት ወደ ተስፋ መቁረጥና ሽብር ያመራል።
እንዲህ ከሆነ ለአብላጫዎቹ ጥቁሮች ምንም ዓይነት ፈቃድ እንዳይሰጣቸው የሚቃወሙ በርካታ የቀኝ ክንፍ ነጮች ሁሉንም ነገር በእጃቸው ለማስገባት ቅስቀሳቸውንና ዛቻቸውን ያጧጡፉታል።
አሁን የተፈቱት የኤ.ኤን.ሲ መሪዎችም በከባድ ተጽዕኖ ሥር ይወድቃሉ።
የእነዚህ መሪዎች በጥቁሮች መኖሪያ ሰፈር መገኘት ፀረ-መንግሥት ተቃውሞና አመጽ የበለጠ የሚያስፋፋ እንዳይሆን መንግሥት በቅርበት እየተከታተለ ነው፤ ይህ ሆኖ ከተገኘ ግን ፕሪቶሪያ ሚስተር ማንዴላን በእስር ላይ ለማቆየት እንደምክንያት ትጠቀምበታለች።
በመጀመሪያ ደረጃ እነዚህ ሰዎች ለምን የዕድሜ ልክ እስራት እንደተፈረደባቸው ፕሪቶሪያ አልረሳችውም፦ መንግሥትን ለመገልበጥ አሻጥርና ሤራ በመሥራታቸው ነበር።
ከዚህም በተጨማሪ የእነዚህ ሰዎች መፈታት በኤ.ኤን.ሲ የውስጥና የውጭ ክንፎች መካከልና አሁን በተፈቱት መሪዎችና እነሱ ታስረው በነበሩበት ወቅት እንደመሪ ሆነው ትግሉን ሲመሩ በነበሩት መካከል መከፋፈል እንደሚፈጠር መንግሥት አስቦ ነበር።
ከመከፋፈል ለማዳን ሚስተር ማንዴላ ከመፈታታቸው በፊት ከሥራ ባልደረቦቻቸው ጋር ባደረጉት ስብሰባ በተቻለ ፍጥነት ወደ ሉሳካ ሄደው ለኤ.ኤን.ሲ ዋና መሥሪያ ቤት እንዲያሳውቁ መመሪያ ሰጥተዋቸው ነበር።
እንዲሁም እነዚህ ሰዎች በእነሱ በራሳቸውና አሮጌዎቹ አንበሶች በተግባር ላይ እንዲታዩ የሚፈልጉ ደቦል አንበሶች በሚጠሩት በብዙዎቹ ተጋዳይ ጥቁር ወጣቶች መካከል ለተፈጠረው የትውልድ ክፍተት ድልድይ ለመሥራት ይገደዳሉ።
የደቡብ አፍሪካ የወጣት ኮንግሬስ መሪ ፒተር ሞካባ «እንደ ኤ.ኤን.ሲ መሪዎች በመሆን እንዲሠሩ እንጠብቅባቸዋለን» ብለዋል።
ከዚህ ሌላ እንደሚሆኑ አድርገው ራሳቸውን በፍጽም ቆጥረው አያውቁም።
በትናንቱ ማታ ስብሰባ ተከታዮቻቸው በአፖርታይድ ላይ በሚያደርጉት ተቃውሞ በአቋማቸው የፀኑ ግን ዲሲፒሊንን የሚያከብሩ እንዲሆኑ ጥሪ አስተላልፈዋል።
«ስለዲሲፒሊን አጽንኦት እናደርጋለን፤ ምክንያቱም መንግሥት በጣም፣ በጣም የሚሰማው መሆኑን እናውቃለን» ብሏል አሁን 63 ዓመት የሆነው የኡምክሪሆንቶ ሌላው የድሮ መሪ አንድሪው ምላንገኒ።
ሚስተር ማንዴላና ሌሎች ጓዶቻችን ከእስር ቤት ወጥተው እንድናያቸው እንፈልጋለን፤ እናም ዲሲፒሊን የማናከብር ከሆነ ከዚህ ከእኛ ጋር ልናገኛቸው አንችልም ይሆናል።
ይህ የአሜሪካ ድምፅ ነው።
ቶም ክሮስቢ ነኝ።
ስንገልፀው እንደነበረው የእስራኤል ጠቅላይ ሚኒስትር ኢሁድ ባራክና የፍልስጤም መሪ ያሲር አራፋት በዚህ ሳምንት መገባደጃ ከፕሬዚዳንት ክሊንተን ጋር ለየብቻ ሊወያዩ መሆኑን ኋይት ሃውስ አረጋግጧል።
እስከዚያው ድረስ በዌስት ባንክ ጐዳናዎችና በጋዛ ሰርጥ ተከታታይ ችግር ነበር፤ እሁድ ዕለት ከእስራኤል ወታደሮች ጋር በነበረው ግጭትም ቢያንስ ሁለት ተጨማሪ ፍልስጤማውያን ተገድለዋል።
አራፋት ሪብሸኞችን ተቆጣጥረው ለስምምነት ወደሚደረገው ውይይት እንዲመለሱ ጠቅላይ ሚኒስትር ባራክ ልብ የሚነካ ልመናን ያዘለ ጥሪ ቢያደርጉም ችግሩ መቀስቀሱን ላውሬ ካስማን ገልጿል።
ከ30 በላይ ቁስለኞች መኖራቸውን ፍልስጤማውያን ቅዳሜ ዕለት ገልጸዋል።
ነገር ግን ሁለቱም ወገኖች ተኩስ እንዲቆም ረቡዕ ሌሊት ከተስማሙ ወዲህ የውጊያው ሁኔታ ወደ አመፅ ደረጃ ዝቅ ማለቱን ሪፖርቱ ገልጿል።
ከእስራኤል ወታደሮች ጋር በተፈጠረው ግጭት ከ170 የሚበልጡ ፍልፋጤማውያን እንደሞቱና ከ6000 በላይ እንደቆሰሉ ተገልጿል።
በርካታ የእስራኤል ወታደሮችና ሰላማዊ ሰዎችም ተገድለዋል።
በደቡብ ምሥራቅ ኢየሩሳለም ሁለት በአስራ ቤት የሚገኙ ወጣቶች በመገደላቸው ይህንን በመቃወም የምሥራቅ ኢየሩሳሌም ነጋዴዎች ሱቆቻቸውን እንዲዘጉ ተገፋፍተዋል።
በቅርቡ በተቀሰቀሰው አመፅ ሳቢያ የአረቦችም ሆነ የእስራኤሎች የሥራ እንቅስቃሴዎች እየተጓጐሉ ነው።
ከቴል አቪቭ አጠገብ በምትገኘው ጃፋ የምትባል የአረቦች ከተማ የሚኖር አንድ ባለሱቅ ግጭት ከተፈጠረ ከጥቂት ሳምንታት በፊት አንስቶ ወደ አካባቢው ጥቂት እስራኤሎች መምጣታቸውን በቅሬት ገልጿል።
ጃፍ ምንጊዜም በእስራኤሎችና በውጭ ቱሪስቶች ትደምቃለች።
ሥራችን ሁሉ ሙሉ በሙሉ በአይሁዶች ላይ የተመሠረተ ነው።
እነሱ ካልመጡልን በእርግጥ ምንም መሥራት እንችልም።
ማለቴ ከዚህ ያሉ 20000 አረቦች በአይሁዶች ትከሻ እስከኖሩ ድረስ አይሁዶች ወዲህ መጥተው ካልገበዩ ምን ይፈጠራል።
ስለዚህ መኖር አንችልም፤ ማለቴ በእርግጥ ከአሁኗ ቅፅበት ጀምሮ ሙሉ በሙሉ ሽባ ሆነናል።
የእስራኤል ጠቅላይ ሚኒስትር ኢሁድ ባራክና የፍልስጤም መሪ ያሲር አራፋት ውጥረቱን ለማርገብና የሰላም ሂደቱን ለመቀጠል ከፕሬዚዳንት ቢል ክሊንተን ጋር በተናጠል ለመወያየት ተስማምተዋል።
ስብሰባው ከማክሰኞው የዩ.ኤስ ፕሬዚዳንታዊ ምርጫ በኋላ በሳምንቱ መገባደጀ ላይ ይካሄዳል።
ላውሬ ካስማን፣ ለአሜሪካ ድምፅ ከእየሩሳሌም።
ከእስቴት ፔቲ ታይምስ የቀረበ፦ አንዳንድ የፍሎሪዳ ሕግ አውጭዎች በሕዝብ ቦታዎች ጥቃት ለማድረስ የሚነሣን ሰው የመግደል መብት ለሕዝቡ እንዲሰጥ ለማድረግ ይፈልጋሉ።
«ሰዎች ለመገኘት መብታቸው በሆነው በማንኛውም ቦታ» አጥቂ ካጋጠማቸው ራስን ለመከላከል ያንን ሰው በጥይት መትተው ለመግደል እንዲችሉ ለመፍቀድ ረቡዕ ዕለት የሕግ አውጪ ኮሚቴ ድምፅ ሰጥቷል።
የኦካላ ሪፐብሊካን ዴኒሰ ባክስሌይ ያቀረቡት የሕግ ረቂቅ /ኤች.ቢ.294/ በ13-0 አልፏል።
የእስቴቱ ሕግ ገዳይ ኃይል የሚለውን ቃል ሲገልጽ በሰው ወይም በተሽከርካሪ ላይ ጠብመንጃ በመተኮስና በመሳሰለው «ሞት ወይም ከባድ የአካል ጉዳት» የሚያደርስ ማለት ነው።
የፍሎዳ ፍ/ቤቶች ገዳይ ኃይልን እንደመጨረሻ አማራጭ በመቁጠር ጥቃት የሚደርስበት ሰው ገዳይ ኃይልን ከጠቀም በፊት ማፈግፈግን ጨምሮ «አደጋውን ለማስወገድ ተገቢ የሆኑ መንገዶችን ሁሉ መጠቀም ተግባሩ እንደሆነ» አምነውበታል።
ግን ይህ ሕግ እንደሚለው አንድ ሰው ሕዝብ በሚሰበሰብባቸው ቦታዎች እንዳለ ጥቃት ቢሰነዝርበት «እንዲያፈገፍግ አይጠበቅበትም»።
«ሕግ አክባሪ ሰዎች ጥቃት ከተሠነዘረባቸው ፊታቸውን አዙረው እንዲሮጡ ሊነገራቸው አይገባም» በማለት የምክር ቤት አባላትን ለማግባባት የሚሞክረው ማሪዎን ሐመር ለሕግ አውጭዎች ተናግሯል።
በአንድ ወቅት ለወንጀለኞች የአድላዊነት አያያዝ እንዲኖር ያደረገው የዳኝነት ሥርዓት እየቦረቦረ መጨረሻ የነጠቀውን የሰዎች መብት ይህ የሕግ እረቂቅ መልሶ ሰጥቷል።
ባክስሌይ የሕግ ረቂቁን በመደገፍ ፍሎሪዳውያን ጻፉልኝ ያለውን ከ800 በላይ ኢ-ሜይል ከምሮ ይዟል።
እሱ እንዳለው 62 የሕግ አውጪ አካል አባላት፣ አብላጫዎቹ ማለት ነው፣ ያቀረበውን የሕግ ረቂቅ አጽድቀውታል፤ ከደጋፊዎቹ ደግሞ ጠቅላይ አቃቤ ሕጉ ቻርሊ ክሪስትንና የፍሎሪዳ ሕግ አስከባሪ መኮንኖችን የሚወክሉ ቡድኖችን፣ የፖሊስ አዛዦችንና የፖሊስ መኮንኖችን ይጨምራል።
ሪፐብሊካን ጀፍ ኮትካምፕ የሕግ ረቂቁ በተመረጠበት ቀበሌ የቤት ለቤት ቅስቀሳ በሚያደርግበት ወቅት ከአንድ ሰው ቤት ያየውን ምልክት እንዳስታወሰው ተናግሯል።
ኮትካምፕ እንዳለው ከበሩ ላይ ካለው ደወል ቀጥሎ ያለው ምልክት ጢስ የሚያወጣ የእጅ ጠብመንጃ ያሳያል፤ የተጻፈውም ቃል «911ን አንደውልም» የሚል ነበር።
ጠብመንጃ ላላቸው የፍሎሪዳ ሰዎች ይህ ትልቅ ዜና ነው፤ ምክንያቱም አሁን ራስህን ለመጠበቅ መጀመሪያ «የማፈግፈግ ግዴታህን» መወጣት አለብህ የሚለውን መፈጸም አይኖርብህም።
በአሁኑ ወቅት አንድ ሰው የሚያሰጋው ነገር ካጋጠመው አጥቂውን ሳይገድል ለማምለጥ መሞከር የማይቻል መሆኑን ማረጋገጥ አለበት።
አንድ ቀን በበረዶ ለመንሸራተት በሚሄዱ ሰዎች የታጨቀ በወፍም ሽቦ የሚሳብ ባቡር ውስጥ በተነሣ እሳት ቢያንስ 155 ሰዎች ስለሞቱ ኦስትሪያ በሐዘን ተውጣ ነበር።
እሳቱ የተነሣው በኦስትሪያ ባለው አልኘስ ተራራ በሚያወጣው የመሬት ውስጥ መሽዋለኪያ /የዋሻ መንገድ/ ውስጥ ነበር።
ከብሔራዊ የሬደዮ ስርጭት ኩባንያ ሮን አለን ነኝ።
ሄሊኮኘተሮች አደጋው ወደደረሰበት ቦታ የአደጋ ጊዜ ሠራተኞችን ጭነው ሲደርሱ እንደታየው ወደ 100 የሚጠጉ አሜሪካውያን - ያልተመለሱትን ስምንት የሸርታቴው ክበብ አባላትን ትተው - ጀርመን ውስጥ ወዳለው ወታደራዊ ምሽግ ሲገሰግሱ ታይተዋል።
ሻለቃ ድሪው ስታዚስ እና የ8 ዓመቷ ልጁ እንዳሉት በአደጋው ውስጥ ሊማገዱ እንደሚችሉና ግን ቡድኑ ሲንቀሳቀስ 5 ደቂቃ ዘግይተው ወደ ኋላ እንደቀሩ ተናግረዋል።
በጦር ሠራዊት ውስጥ የምትጠብቁት ነገር ቢኖር ራሳችሁን አዘጋጁ የሚለው ነው።
ነገር ግን በሽርሽር ላይ ላለ ቤተሰብ አይደለም።
አሳዛኙ ነገር በዚህ ዓይነት በነበሩት ሰዎች መፈጸሙ ነበር።
መቶ አለቃ ማይክ ኮኢ ባቡሩን ሲጠብቅ በመሰልቸቱ በሰልፍ ላይ የነበሩና በኋላ የሞቱ አራት አሜሪካውያን የያዘ ቤተሰብ ትቶ ሄዷል።
በእነሱ ላይ የደረሰው የሚዘገንን ነበር።
እኔም ለአደጋው ምን ያህል ተቃርቤ እንደነበር ሳስበው ዘግንኖኛል -- ማለቴ ሰልፍ ይዤ ለመቆም ትዕግስት ያጣሁ ጥሩ አሜሪካዊ እንደሆንኩ እገምታለሁ።
ከ150 የበለጡ ሟቾች በእርግጥ በተለይተው እንደታወቁ ዛሬ ይህ የአልኘስ መዝናኛ ከተማ እንቅስቃሴ በድንገት ቆሟል።
እየተጠባበቁና ተስፋ እያደረጉ የነበሩ ጓደኞችና ቤተሰቦች የመታሰቢያ ጸሎት ወደሚደረግበት የግል አዳራሽ ተወስደዋል።
ከተራራው ላይ እንደተለመደው የተንሸራታች መሰባሰቢያ የነበሩት ቦታዎች ሙሉ በሙሉ ምድረ በዳ ሆነዋል።
መርማሪዎች እስካሁን ድረስ አደጋውን የፈጠረው ምን እንደሆነ ለማወቅ አልቻሉም።
ወደ ተራራው ይወጣ ከነበረው ባቡር ወደ መሬት ውሰጥ መሽዋለኪያው /የዋሻ መንገድ/ ከመግባቱ በፊት የእሳት ነበልባል ሲነሣ ማየታቸውን በርካታ የዓይን ምስክሮች ተናግረዋል።
ሹፌሩ እሳት መነሣቱን ባወቀበት ወቅት በጣም ስለዘገየ ምንም ማድረግ አይቻልም ነበር በማለት እዚህ ያሉ አንድ ባለሥልጣን ተናግረዋል።
አሁን ያለው ዋና ጉዳይ ሬሳውን ማንሳትና ማንነታቸውን መለየት ነው።
እነዚህ አሜሪካውያን የበዓሉን ሰንበት ቀናት ያሳለፉት በጥልቅ የማጣት ስሜት በሐዘን ተውጠው ነበር።
ጓደኞቻችንን አጥተን በጉጉት ስንጠባበቀው የነበረውን ረጂም የአውቶብስ ጉዛ ለመሄድ ያሰበ አልነበረም።
በጣም ከባድ ነው የሚሆነው።
ይህን ከአእምሮ የማይፋቀውን ከባድ አደጋ እያስታወሰ ለሚያዝነው አጠቃላይ ሕዝብ ከባድ ነው።
ሮን አለን ለኤን.ቢ.ሲ ዜና፣ ከካፕሩን፣ ኦስትሪያ።
የዩኤስ ነጋዴ የሆኑትና ሰልለዋል በሚል በሩሲያ የተፈረደባቸው ኤድመንድ ፖፕ የስምንት ወር እስር ቤት ውስጥ ቆይታቸው በተመለከተ የመጀመሪያ ዝርዝር መግለጫቸውን እየሰጡ ነው።
ጀርመን ከሚገኘው የዩኤስ የጦር ሆስፒታል ፖፕ ሲናገሩ በእስር ቤት ዘበኞች በጥሩ ሁኔታ ቢያዙም አእምሮ ጭንቀትና ብስጭት እየተሰቃዩ መሆናቸውን ግን አልሸሸጉም።
ዛሬ ፖፕ የአጥንት ነቀርሳ በሽታቸው ዳግመኛ ተከስቶ ይሁን አይሁን ለማረጋገጥ ረዘም ያለ የህክምና ምርመራ ያደርጋሉ።
በተጨማሪም የቆዳ ነቀርሳ በሽታ ምርመራ ያደርጋሉ።
ወደ ዩኤስ አገር ቤት ከመመለሳቸው በፊት ውጤቶቹን ይጠብቃሉ።
ፖፕ ትላንትና በሩሲያው መሪ ቭላድሚር ፑቲን ምህረት ተደርጐላቸዋል።
እንግዳ የሆነ የአጥንት ነቀርሳ ቢኖርበትም እንኳን የሞስኮ ፍርድ ቤት ኤድመንድ ፖፕ ለሕክምና ምርመራ ያቀረበውን ጥያቄ ውድቅ አደረገው።
ከታሠረበት የዛሬ አምስት ወር ጀምሮ የፖፕ በሽታ ህክምና አላገኘም።
ከሰርጓጅ መርከብ ስለሚወረወርና በከፍተኛ ቴክኖሎጂ ስለተሰራ የሩሲያ ፈንጂ ህጋዊ ባልሆነ መንገድ ሚስጥር ለማግኘት ሞክሯል ስትል ሩሲያ የቀድሞውን የዩ.ኤስ ባሕር ኃይል የደህንነት መኮንን ከሰሰች።
የፍርድ ቤቱን ችሎት ሒደት በድምፅ ለመቅረፅ ጨምሮ ለሩሲያ ደህንነት የሚሰራውን የፍርድ ቤቱ ተርጓሚ ለመቀየር የቀረበውን ጥያቄ አርብ ዕለት ፍርድ ቤቱ ተከታታይ በሆነ የመከላከያ ሐሳብ ውድቅ አደረገው።
የፍርድ አሰጣጡ ረቡዕ ዕለት ተጀምሮ እስከ ሰኞ ድረስ እንዲዘገይ ተደርጓል።
የመን ውስጥ በዩ.ኤስ የጦር መርከብ ኮል ላይ የደረሰውን ጥቃት ይመረምሩ የነበሩ የዩ.ኤስ መረጃ ሰብሳቢዎች ላይ የቦምብ ጥቃት ይደርሳል የሚለው ሥጋት በሚኖሩበት ሆቴል የደኀንነት ሥራቸውን እንዲያጠናክሩ አስገድዷቸዋል።
የፔንታጐን ቃል አቀባይ ኬን ባኮን ለሪፖርተሮች እንደተናገረው ያለው ሁኔታ የመከላከያ ሚኒስትሩን ለመስክ አዛዦች ጥሪ አንዲያደርጉ አስገድዷቸዋል።
ሚኒስትሩ የእዝ ኃላፊዎችን እንዲሁም የደኀንነት ኃላፊዎችንና የደኀንነት ፀሐፊዎችን በቪዲዮ ለሚደረግ ስብሰባ ጥሪ አድርገው ነበር፣ የውይይቱ ርዕስም ኃይልን መጠበቅ የሚል ነበር።
ሆቴሉ ከሁለት ሳምንት በፊት የ17 መርከበኞችን ሕይወት ያጠፋውን የአጥፍቶ ጠፊ የቦምብ ፍንዳታ ነው የተባለውን በዮ.ኤስ የጦር መርከብ ላይ ጉዳት ያደረሰውን ጥቃት የሚመረምሩ ብዙ ባለሙያዎችን የሚያስተናግድ ነበር።
ለወላጅ የመጨረሻው አስደንጋጭ ነገር ነበር።
የተበላሸው ጀት በአስቸኳይ ለማረፍ ሲዘጋጅ ሲልቪያ ፃኦ የ23 ወሩን ሕፃን ልጇን ኢቫንን በብርድ ልብስ ጠቅልላ እንደያዘች የአውሮኘላኑ ሠራተኛ ትዕዛዝን አስከትላ ሕፃኑን ከወለሉ ላይ አስቀመጠችው።
እንዳይጋጭ ለመጠበቅ በእጇ ተጭና ያዘችው።
«በድንገት የዓለም ፍጻሜ መሰለ» አለች በኋላ ለመርማሪዎቹ።
የበሪራ ቁጥሩ 232 የሆነው ዩናይትድ አየር መንገድ ከበቆሎ አዝመራ ላይ ወድቆ ሲከሰከስ አጥብቃ የያዘችውን ልጇን ለቀቀችው።
ወደ አውሮኘላኑ ኋላ «ልጄ ተንሳፎ ሲወረወር ለቅፅበት ያህል አየሁት» አለች ወ/ሮ ፃኦ አስታውሳ።
አውሮኘላኑ መንቀሳቀሱን ሲያቆም እየተጨነቀች ልጇን ለማግኘት ሞከረች።
ግን ኢቫን በጭስ ታፍኖ ሞቷል።
በሐምሌ ሲውክስ ከተማ የደረሰው የአውሮኘላን አደጋ በስሜት የተሞላ ክርክር አስነሳ።
ሕፃናትን «ችላ የተባሉ ሕዝቦች» ብለው የሚጠሩ የደኀንነት ተከራካሪዎችና ምክር ቤት አባላት በሁሉም በሪራ የሕፃናትን ደኀንነት የሚያስጠብቁ መቀመጫዎችን መጠቀም የሚያስገድድ ደንብ እንዲኖር ለማድረግ ዘመቻ ጀምረዋል።
ግን የፌደራሉ የአየር ማመላለሻ አስተዳደር በሚጓዙ ወላጆች ላይ ተጨማሪ ዋጋ ያስከፍላል በሚል ምክንያት ለሕፃናት የተለየ መቀመጫ እንዲኖር ለማድረግ ፈቃደኛ አልሆነም።
አንዳንድ የፌደራል የአየር ማመላለሻ አስተዳደር ባለሥልጣናት አውሮኘላን ወድቆ ሲሰበር ጥቂት ሕፃናት መገደላቸው አስታውሰው ደኀንነት የሚያስጠብቁ መቀመጫዎች በእርግጥ አስፈላጊ ስለመሆን አለመሆናቸው ጥያቄ አንስተዋል።
በ1970ዎቹ የመጨረሻው ግማሽ ላይ የደረሰውን አደጋ በጥንቃቄ የመረመረው የ1981 የሃርቫርድ የህክምና ት/ቤት ጥናት እንዳጠቃለለው የደኀንነት መቀመጫ አስፈላጊነቱ ሥራ ላይ ውሎ ቢሆን ኖሮ ከአምስት ውስጥ ምናልባት ሶስት ሕፃናትን ማትረፍ ይቻል ነበር ብሏል።
የብሔራዊ ትራንስፖርት የደኀንነት ቦርድ 112 ሰዎችን ለሞት የዳረገው የአውሮኘላን መከስከስ አደጋ የተከሰተው በምን ምክንያት ነው በሚለው ሰፊ ጉዳይ ላይ ከዛሬ ጀምሮ ለአራት ቀናት በሚደረገው ክርክር ለጉዳዩ አትኩሮት ይሰጠዋል።
እንደማይጐዱ ተቆጥረው «ድክ ድክ የሚሉ ሕፃናትና የወጣት ልጆች ደኀንነት ከእንግዲህ ችላ ተብሎ መታለፍ የለበትም» በማለት ወ/ሮ ፃኦ ለደኀንነት የሚሆን መቀመጫ መጠቀምን በመደገፍ ለቦርዱ ጽፋለች።
50ዎቹ ግዛቶች በሙሉ መኪና ውስጥ ትንንሽ ልጆች ደኀንነታቸውን በሚያስጠብቁ መቀመጫዎች ቀበቷቸውን እንዲያስሩ ያስገድዳሉ።
የፌደራሉ የአየር ማመላለሻ አስተዳደር ሕግ ዕድሜያቸው ሁለት ዓመትና ከዚያ በላይ የሆናቸው ልጆች ልክ እንደ አዋቂዎች ትኬት መያዝና በመደበኛ መቀመጫዎች ቀበቷቸውን እንዲያስሩ ያስገድዳል።
ከሁለት ዓመት በታች ያሉ ሕፃናት ጭን ላይ ተቀምጠው በነፃ ይሄዳሉ።
ነገር ግን አውሮኘላን ወድቆ በሚከሰከስበት ወቅት ወይም ከባድ ሁካታ ባለበት ጊዜ እንኳን ሕፃናትን ይዞ ማስቀረት የማይቻል ነው።
በሲኡክስ ከተማ በደረሰው አደጋ የሲንሲናቲዎ ሎሪ ሚቻየልሰን አውሮኘላኑ እየዘመመ በሚገለበጥበት ጊዜ ያቀፈችውን ልጇን ጥላዋለች።
ሌላ መንገደኛ የአንድ ዓመቷን ልጅ የሳብሪናን ለቅሶ ሰምቶ ከራስ በላይ ካለው የዕቃ መቀመጫ ውስጥ ጐትቶ አውጥቷታል።
የፌደራል አየር ማመላለሻ አስተዳደር የደኀንነት መቀመጫውን እንዲጠቀሙ ያደፋፍራል፤ ግን አውሮኘላኑ ግማሽ መንገደኞችን ቢጭን ወይም በተለይ ለልጃቸው ተጨማሪ ትኬት ገዝተው ቢሆንም እንኳን ባለፉት ጊዜያት ወላጆች እነዚያን ለመጠቀም ሲሞክሩ ችግር ውስጥ ገብተዋል።
በፔስ ዩኒቨርስቲ የሕግ ት/ቤት ተባባሪ ዲን የነበረችው ቫኔሳ ሜርቶን ባለፈው የፀደይ ወራት ልጇን ወደ አውሮፖ ለመውሰድ በወሰነችበት ጊዜ በእጅ ስለሚያዙ መቀመጫዎች ያላቸውን ፖሊሲ ለማወቅ አራት ሕዝብ አመላላሽ ኩባያዎችን ጠርታ አነጋገረች።
«ሰዎቹ ልክ አደንዛዥ ዕፅ እንደማጓጉዝ አድርገው ቆጠሩኝ» አለች ሴትየዋ።
ቦታ አስቀድሞ ለመያዝ የሚዘግብ አንድ የጉዞ ወኪል -- በስህተት -- በበረራ ጊዜ የህፃናት መቀመጫዎችን መጠቀም አየር መንገዱን ከልክሏል አላት።
ከሲውክለ ከተማ የአውሮኘላን አደጋ በኋላ ሎሪ ሚቻኤልሰን ወደ አገሯ ወደ ሲንሲናቴ በምትበርበ ጊዜ ልጇ በመኪና ውስጥ የምትጠቀምበት መቀመጫ ገዛችላት።
በዚህ የመጀመሪያ ጉዞዋ የበረራው አስተናጋጅ አውሮኘላኑ በሚነሣበትና በሚያርፍበት ጊዜ - በማንኛውም በረራ በጣም አደገኛዎቹ ጊዜያት -- ልጇን ከመቀመጫዋ አንስታ እንድትታቀፋት አዘዛት።
በሲውክለ ከተማ ከተከሰተው አደጋ በኋላ እንዲህ አይነቱ ስህተት እየቀነሰ መሆኑን አየር መንገዶች ይናገራሉ፤ ግን ስለ ደኀንነት ጥበቃ የሚከራከሩ ደጋፊዎች እስካሁንም ከወላጆች ቅሬታ እንደሚሰሙ ይናገራሉ።
«ሰዎች በስልክ ላይ እንዳሉ አንድ ነገር ይነገራሉ፤ ሌላ ነገር ደግሞ ሲገቡ፣ አሁንም ሌላ ነገር ከዋናው በር ላይ፣ አሁንም ሌላ ነገር ከአውሮኘላኑ ውስጥ ይነገራቸዋል» ይላሉ እስቴፋኒ ቶምቢሬሎ፤ የሎስ አንጀለስ አካባቢ የልጅ መንገደኞች ደኀንነት ማኀበር አመራር ዳይሬክተርና የልጆችን ደኀንነት የሚያስጠብቀውን መቀመጫ መጠቀም ግዴታ እንዲሆን ለፌደራሉ የአየር ማመላለሻ አስተዳደር አቤቱታ ያቀረቡ ሴት።
የበረራ አስተናጋጆች ማኀበር፣ ዋና የበረራ አስተናጋጆች አንድነት ይህን አቤቱታ በጣም ይደግፉታል።
የፌደራል አየር ማመላለሻ አስተዳደር ለሁሉም ሕፃናት ደኀንነት ማስጠበቂያ መቀመጫዎችን መፈለጉ ምናልባት በእርግጥ ደኀንነትን ከመጨመር ይልቅ ያሳንስ ይሆናል በማለት ይከራከራሉ።
ባለሥልጣኖች እንደሚሉት ከዚህ ዓይነቱ ሕግ አኳያ ወላጆች ለልጆቻቸው ምናልባት ሌላ ትኬት እንዲገዙ ይጠበቅባቸው ይሆናል።
ለበረራ የሚከፈለው ተጨማሪ ወጭ አንዳንድ ቤተሰቦችን ከመብረር ይልቅ መኪና እየነዱ መሄድን እንዲመርጡ ሳያስገድዳቸው አይቀርም ይላሉ።
የንግድ አውሮኘላኖች አደጋ ከሌሎች የመጓጓዣ ዓይነቶች ሁሉ -- ለምሳሌ በመኪና ከሚደርሰው አደጋ -- በጣም ያነሰ ነው።
በፌደራል የአየር ማመላለሻ አስተዳደር ደንብን የማክበርና የመቆጣጠር ተጠባባቂ የሥራ አመራር ዳይሬክተር አንቶኒ ብሮደሪክን የወቅቱ ደንብ ጥሩ ዘዴ መሆኑ አርክቷቸዋል። ምክንያቱም የልጆች ደኀንነትን የሚጠብቅ ወንበር ለመጠቀምም ሆነ ለመተው ወላጆች እንዲወስኑ ይፈቅዳል።
ነገር ግን ድርጅቱ «በማይመች ቦታላይ መሆኑን» እኒህ ሰው አምነው ይቀበላሉ።
እርሳቸው እንደሚሉት አየር መንገዶች አደጋ ጠባቂ ወንበሮችን እንዳይከለክሉ ድርጅቱ በቅርቡ ሐሳብ ያቀርባል።
/አብዛኛዎቹ አየር መንገዶች ወንበሮቹን ከመጠቀም አይከለክሉም።/
እንዲሁም ወንበሮቹ አስፈላጊ ስለመሆናቸው የሕዝብን ማሰባሰብ አስተያየት እንደሚያስፈልገው ይናገራሉ።
የዋና አየር መንገዶች የንግድ ቡድን የሆነው የአየር ትራንስፓርት ማኀበር የኦፕሬሽን ምክትል ኘሬዚዳንት ዋልተር ኮልማን የደኀንነት አስጠባቂ ወንበርን ለመጠቀም የቀረበው ጥያቄ «ሕጋዊ» መሆኑን ገልጸው ቡድኑ ጉዳዩን በማጥናት ላይ መሆኑን ተናግረዋል።
ግን አንዳንድ የአየር መንገድ ባለሥልጣናት በግላቸው ሲናገሩ ወላጆች ለልጆቻቸው ተጨማሪ ትኬት መግዛት የሚያስገድዳቸው ሁኔታ ከሆነ ቤተሰቡ በሙሉ መብረራቸውን እንደሚያቆሙ ያላቸውን ሥጋት ገልጸዋል።
ሌሎች ደግሞ የፌደራሉ አየር ማመላለሻ አስተዳደር የሕፃናትን ደኀንነት ለመጨመር ሲል ገሚሱን የህግ ረቂቅ እንዲያወጣ አየር መንገዱን በሕግ ያስገድደዋል ብለው ይጨነቃሉ።
በአጠቃላይ አየር መንገዶች በመንግሥት ተቀባይነትን ያገኙ የደኀንነት መቀመጫዎችን መጠቀም እንደሚቻልና አውሮኘላኑ በመንገደኞች እስካልሞላ ድረስም ቁጥጥሩ ተነስቶ መደበኛ መቀመጫዎችን በነፃ ቢጠቀሙ እንደሚፈቅዱላቸው ይናገራሉ።
/በቅርብ ጊዜ የተሠሩ አብዛኛዎቹ የመኪና ውስጥ መቀመጫዎች በአየር መንገዶችም ጭምር ከጥቅም ላይ እንዲውሉ የተፈቀዱና ምልክትም ያለባቸው ናቸው።/
ነገር ግን ቦታ መያዝን ለማረጋገጥ ብቸኛው መንገድ ትኬት ገዝቶ መያዝ ነው።
ኢንዱስትሪው በእርግጥ የሚፈልገው ሕፃናት ተጨማሪ መቀመጫ ሳይፈልጉ ደኀንነታቸው እንዲጠበቅ የሚያደርግ አንድ ዓይነት ዘዴ እንዲኖር ነው።
ነገር ግን በወቅቱ ሲሠራ እንደሚታየው ልጆችን በብርድ ልብስ ጠቅልሎ ወለሉ ላይ አጋድሞ ከመያዝ በቀር በአደጋ ጊዜ ደኀንነትን የሚያስጠብቅ ሌላ ዘዴ ይዞ የቀረበ አንድም ሰው የለም።
በአደጋ ጊዜ ልጆችን አዋቂዎች እንዳይጫኗቸው በመሥጋት ወላጆች ሕፃናትን እንዳይታቀፉ ይመከራሉ።
ደኀንነትን የሚጠብቅ መቀመጫ እንዲኖር የሚከራከሩ ደጋፊዎች ስህተቱን ወደ ፌደሬሽኑ የአየር ማመላለሻ አስተዳደር ያላክካሉ።
ትናንት የአይዋ ሪፑብሊክ ጀምስ ላይትፉት ለፌደራሉ የአየር ማመላለሻ አስተዳደር አስተዳዳሪ ጀምስ ቡሴይ የሕፃናትን ደኀንነት የሚያስጠብቅ መቀመጫ እንዲኖር ድርጅቱን የሚያስገድድ 56 የምክር ቤቱ አባላት የፈረሙበትን ደብዳቤ ልከውላቸዋል።
ሪፑብሊካን ላይትፉት እንደተናገሩት የፌደራሉ የአየር ማመላለሻ አስተዳደር እምቢተኛ ከሆነ ይህን ለውጥ የሚያዝ ሕግ እንዲወጣ ግፊት አድርጋለሁ ብለዋል።
የአሜሪካ ኃይሎች ለመጀመሪያ ጊዜ በሰሜን በኩል ወደ ከተማው በመግባት ወታደራዊ አይሮፕላን ጣቢያ፣ የደፈጣ ተዋጊዎችንና የሪፐብሊካኑን የጥበቃ ሃይል በመያዝ በመላው ባግዳድ ቁጥጥሩን አጥብቀዋል።
ይህ በዚህ እንዳለ ሶስት የውጭ ጋዜጠኞችን በገደለው ጥቃት ምክንያት የአሜሪካ የጦር ሃይል ከፍተኛ ወቀሳ ገጥሞታል።
የፔንታጐን ባለስልጣኖች ማክሰኞ ዕለት እንዳስታወቁት የኢራቁ መሪ ሳዳም ሁሴን በባግዳድ አጐራባች ቦታዎች ላይ ከትላንት በፊት በተደረገው በዩ.ኤስ የአየር ጥቃት መሞት አለመሞታቸውን አያውቁም።
ጥቃቱ በቅርቡ የሚገኙ ሶስት ቤቶችን አጥፍቷል፤ እንደዚሁም ቢያንስ ሁለት ሰዎችን ገድሏል።
የአሜሪካ ባህር ሃይል በምስራቅ በኩል ወደ ዋና ከተማዋ ለመግባት ሲሉ በከፍተኛ ሁኔታ የተዋጉዋቸውን ደፈጣ ተዋጊዎች አጥቅቷል።
የራሺድ አውሮፕላን ማረፊያንና ለ3000 የሚሆን በቂ የጦር መሣሪያዎችንም ጭምር ይዘዋል።
እንደመጥፎ ገጽ ሆኖ ደግሞ የአሜሪካ ጦር ሀይል የደንብ ልብሶች እና ምናልባትም ከአሜሪካ የጦር እስረኞች የተወሰዱ የኬሚካል መሣሪያ አልባሳትንም በቁጥጥር ስር አውለዋል።
አንዳንድ የጦር ክፍሎች የኢራቅ ተዋጊዎችን ከሪፖብሊካኑ የጥበቃ ተዋጊዎች ዋና መስሪያ ቤት ከሚገኝበት ዋና ከተማ አስኬዱአቸው።
ሌሎች ደግሞ ባለ 12 ክፍል ትልቅ ቤት በዋሻ ውስጥ ያገኙ ሲሆን፣ በነጭ እብነበረድ ያማረ ወለልና በፍሎረሰንት መብራት ያጌጠ ነው።
የአሜሪካ ወታደራዊ ኃይል ባልደረቦች በሰሜን በኩል ወደ ባግዳድ በመግባት አዲስ የጦርነት ግንባር ከፍተዋል።
አሜሪካኖች ለመጀመሪያ ጊዜ ባግዳድን አጥቅተው ከገቡ ከአራት ቀናት በኋላ በሲቪል ኢራቃውያን ላይ የደረሰው አደጋ አልታወቀም።
ነገር ግን የዓለም የጤና ድርጅት የባግዳድ ሆስፒታሎች ቃጠሎዎችንና በቦንብ ፍንጣሪ የቆሰሉትን ለማከም በቂ የህክምና መሣሪያዎች አቅርቦት በማጣት ላይ ናቸው።
የኢራቅ ባለሥልጣናት ግን የኢራቅ ኃይሎች እጃቸውን ለአሜሪካ ኃይሎች አይሰጡም በማለት ይከራከራሉ፣ የማስታወቂያ ሚኒስትሩ መሐመድ ሰኢድ አል-ሳሓፍ «አሜሪካኖቹ ይቃጠሉዋታል» ብለዋል።
በማዕከላዊ ባግዳድ የአሜሪካ ታንክ በፓሌስታይን ሆቴል ላይ በተተኮሰበት ጊዜ አንድ የሮይተር ፎቶግራፍ አንሺና አንድ የእስፔን ቴሌሲንኮ ፎቶ አንሺ ሞተዋል።
የሮይተር ዋና አዘጋጅ ገርት ሊንባክ እንዳለው፣ የተፈጠረው ክስተት ... ይህ ሆቴል ባግዳድ ውስጥ ምናልባትም ሁሉም የውጭ ጋዜጠኞች መቀመጫ መሆኑን ቀድሞ ለሚያውቁ የአሜሪካ ወታደሮች ወደፊት የመግፋት ውሳኔያቸውን ጥያቄ ያስነሳል።
የአሜሪካ የጦር አይሮፕላን የአረብኛ ቋንቋን የሳተላይት ቴሌቪዥንን ጽህፈት ቤት በቦንብ ባጋዩባት ጊዜ የአልጀዚራው ጋዜጠኛ ታሪቅ አዩብ ሞተ።
ባግዳድ የሚገኘው የአቡ ዳቢ ቴሌቪዥን ጽህፈት ቤትም ተመቷል።
ባግዳድ ውስጥ የሚገኘውን ጽህፈት ቤት ኢራቃውያን ኃይሎች ወደ አሜሪካ ለመተኮስ እንዳልተጠቀሙበት አልጀዚራ አጥብቆ ገልጿል።
የአሜሪካ ማዕከላዊ አዛዥ የአሜሪካ ወታደሮች ወደ ቴሌቪዥን ጽህፈት ቤትና ወደ ሆቴሉ የተኮሰው ከነዚያ ሕንፃዎች ጠንካራ ተኩስ ከገጠማቸው በኋላ መሆኑን ገልጿል።
የአሶስዬትድ ፕሬስ ፎቶግራፍ አንሺ የሆነው ጀሮም ዲሌይ ከመጨረሻው ፎቅ ላይ ሆኖ የአሜሪካን ታንኮች ድልድይ ላይ ለመተኮስ ቦታቸውን ሲያመቻቹ እንዳያቸው ገልጿል።
«ተኩሱ ሁሉ ያነጣጠረው የአሜሪካ ወታደሮች ወደሠፈሩበት ድልድይና ወንዝ ዳርቻ ነበር አለ።
በሳዳም ላይ ያነጣጠረውና በባግዳድ ከተማ አጐራባች ቦታዎች ላይ የተካሄደው የአየር ጥቃት አንድም የኢራቅ ባለስልጣን ስለመግደል አለመግደሉ የታወቀ ነገር የለም።
የኢራቅ የአደጋ ጊዜ ሠራተኞች ከፈራረሰው ሕንፃ ስር ሁለት ሬሳ አውጥተዋል፤ ነገር ግን ጉዳቱ እስከ 14 ሊደርስ እንደሚችል ተናግረዋል።
የአሜሪካው ፕሬዚዳንት ጆርጅ ደብልዩ ቡሽ ከእንግሊዙ ጠቅላይ ሚኒስትር ቶኒ ብሌር ጋር ስለሳዳም ሁኔታ የጋራ መግለጫ ሲሰጡ «ይኑር አይኑር አላውቅም» ብለዋል።
«አንድ የማውቀው ነገር ቢኖር አቅም እያጣ መሆኑን ነው።»
በኢራቅ የተባበሩት መንግስታት አምባሳደር መሐመድ አል-ዱሪ ማክሰኞ ዕለት እንዳሉት ምንም እንኳን ከባግድ ጋር መረጃ አለመለዋወጣቸውን ቢያምኑም ሳዳም በሕይወት እንዳሉ እምነታቸው መሆኑን ገልፀዋል።
ቡሽና ብሌር ኢራቅን ማን እንደሚያስተዳድራትና መልሶ እንደሚገነባት ያላቸውን ልዩነቶች ለማጥበብ ፈልገዋል።
ብሌር ከቡሽ ይልቅ ጠንካራ የተባበሩት መንግስታት ሚናን ይመርጣሉ።
ብሌር «በኢራቅ መልሶ ግንባታ ላይ የተባበሩት መንግስታት አስፈላጊና ጠንካራ ሚና ይኖረዋል» ብለዋል።
«ነገር ግን ቁልፉ ጉዳይ በመጨረሻ ኢራቅ በኢራቃውያን ትመራለች»።
በሰሜን ኢራቅ የሕብረቱን ጠንካራ የአየር ጥቃት ተከትሎ ማክሰኞ ዕለት የኩርድ ሃይሎች በኪርኩክ አካባቢ ይዞታቸውን አጠናክረዋል።
የኩርድ መገናኛ ዘዴ እንደገለፀው የኩርድ ሚሊሻ ከሰሜን ኩርክ ወደ 10 ኪሎ ሜትሮች /ስድስት ማይሎች/ ላይ የሚገኘውን ሴካሚያን ተራራን ተቆጣጥሮታል።
አካባቢው ከተማውንና የኢራቅ ቁጥር 2 የነዳጅ ክልል የሆነውን የነዳጅ ሜዳ ለመቆጣጠር የሚያስችል እይታ ይሰጣል።
የአሜሪካ ወታደራዊ ኃይል ሁለት አይሮፕላኖች ጠፍተዋል አለ።
ኤ-10 «ዋርቶግ» የተባለውና ባለቋሚ የመብረሪያ ዘንግ የጦር አውሮፕላን፣ ከመሬት ወደ አየር በሚተኮስ የኢራቅ ሚሳዬል ሲመታ የመጀመሪያው ነው ተብሎ የሚታመነው አውሮፕላን ከባግዳድ አጠገብ ወደቀ።
የአሜሪካ ማዕከላዊ ዕዝ ከአይሮፕላን ዘሎ የወረደውና በምድር ጦር ወታደሮች የተገኘው አብራሪ በጥሩ ሁኔታ ላይ መሆኑን ገለፀ።
የአሜሪካ ኤፍ-15ኢ ጄትም ሰኞ ጧት ተመቶ መውደቁንና የሁለቱ አብራሪዎቿ ፍለጋም እንደቀጠለ ወታደራዊ ሃይሉ ማክሰኞ ዕለት አስታወቀ።
ባለስልጣናቱ አይሮፕላኑ ተመቶ ስለመውደቁ ወይም በድንገተኛ አደጋ ተጋጭቶ ስለመውደቁ ምንም አላሉም።
የእንግሊዝ ወታደሮች የኢራቅ ሁለተኛ ትልቅ ከተማ የሆነችውን መያዛቸውን ካመላከቱ ከአንድ ቀን በኋላ ተስፋ የቆረጡ ዜጎች የውሃ ቦቴዎችን እንደከበቡ በከፍተኛ ደረጃ የተዘረፈችውን የባስራ ከተማን መንገዶች ሥርዓት ለማስጠበቅ የእንግሊዝ ሃይሎች ከፍተኛ ጥረት አድርገዋል።
በተጨማሪም የእንግሊዝ ወታደሮች ማክሰኞ ዕለት የአገሪቷን የመጀመሪያ የደህረ-ጦርነት አስተዳደር ማቋቋም ጀመሩ፣ የአስተዳደር ኮሚቴን ለማቋቋም ይችሉ ዘንድ ለአንድ የአካባቢው ሼህ አካባቢውን በመወከል ሥልጣን ሰጥቶአቸዋል።
ከመነሻው ጀምሮ /የተወሰነ/ የንግድ ተግባሬን የሚመራው የዘልማድ ሕግ አንዱ ቻይና እንደምንገምታት ትርፋማ ያለመሆኗ ጉዳይ ነው።
ይህ ግምት የተመሠረተው ቻይና ውስጥ በአንዳንድ ወቅት እየተሟሟቀ የመጣውን ፍላጐትና ኢንቬስትሜንት ጨምሮ 150 ዓመት ያህል ያለውን ኢኮኖሚያዊ ታሪኳን በማጥናት ላይ ነው።
የእነሱ ከፍተኛው ችግር ብዙውን ጊዜ በረሃብ በሚቆራመደው ገጠሬ ወዛደርና ምክንያታዊ ባልሆነ መንገድ ተንደላቆ በሚኖረው የመንግሥት ሠራተኛ መካከል ያለው ተመዛዛኝነት 200 ለ1 መሆኑ ነው።
አሁን በግሉ ሴክተር የሚቀጠሩ ሀብታም ሠራተኞች በመኖራቸውና ሠራተኛውንም ማጣት የሚያዋጣ ባለመሆኑ ተመዛዛኝነቱ ተለውጦ 100 ለ1 ሆኗል።
ለብዙ ዓመታት ሳያገኙት የቀሩት ነገር ቢኖር በፍጆታ ኢኮኖሚ ውስጥ ትክክለኛ አንቀሳቃሽ ኃይል አለመኖሩ ነበር፤ ይኸው የተመረተውን የሚገዛ ተጠቃሚ መታጣት ነበር።
በግልጽ ለመናገር እውነተኛ መካከለኛ መደብ አልነበራቸውም።
ይህ ሁኔታ ባለፉት 20 ዓመታት ተቀይሯል፤ የሰዎች እንቅስቃሴ እየጨመረና በውጭም የዕቃዎቹ ተፈላጊነት እያደገ ሲመጣ ቻይና በንድፈ ሐሳብ ደረጃ ሳይሆን እውነተኛ ተፎካካሪ እየሆነች መጥታለች።
ለኢኮኖሚያዊ ዕድገቷም ያቀረበችው ማረጋገጫ ወደ ዩ.ኤስ ኤክስፖርት በምታደርጋቸው ዕቃዎች ጃፓንን ልቃ መሄዷ ነው።
የገበያ ልውውጣቸው በማንኛውም መልኩ እርካሽ በነበረበት በ2002 መጀመሪያ ላይ ይህን ማስላት ነበረብኝ።
ይህን የገበያ ልውውጣቸውን በተመለከተ የምታደርገው ነገር ካለህ እኔ አላውቅም።
አንድ ነገር ለመጥቀስ ያለፈው ዓመት የሥራ አፈፃፀማቸው የቀዘቀዘ ነበር።
ዋናው ጉዳይ በመዋቅር ደረጃ የዕብዶች ድርጅት ይመስላል።
ክፋቱ የአናሳዎቹ ባለአክሲዮኖች መብት ልክ የሌለ ይመስላል፤ በልውውጡ ላይ የተድበሰበሱ የሒሳብ መግለጫዎችን እንተውና አብዛኛውን ጊዜ ኩባንያዎች ስለአክሲዮኑ ዋጋ ከመጨነቅ ይልቅ ከአይ.ፒ.ኦ ገንዘብ ማግኘትን ይመርጣሉ።
ይህ የኢኮኖሚ ባለሙያ ጽሑፍ /መጀመሪያ ምዝገባ ያስፈልግ እንደሆነ እርግጠኛ አይደለሁም፣ አዝናለሁ/፦
በመጨረሻም በሐምሌ 1997 ከሻንጋይ የተውጣጣ በ1187.89 ይገኛል።
ከጥር 27፣ 2005 ጀምሮ በ1225.89 ይገኛል(http://finance.yahoo.com/q/bc?s=^SSEC&amp;t=5y).
ያ የዓመቱ ትርፍ 0.4 በመቶ ይሆናል።
የአምስት ዓመቱ ትርፍ ከዚህ የባሰ ነበር (http://finance.yahoo.com/q/bc?s=^SSEC&amp;t=5y).
ብዙም አላመለጠህም :)።
የቀድሞው የዳኒሽ አለም አቀፉ ስቲግ ቶይፍቲንግ ድብደባ ፈፅመሃል ተብሎ በተከሰሰበት የክስ መዝገብ ጠይቆ የነበረውን ይግባኝ በማንሳት አራት ወር በወህኒ ቆይታ እንደሚያደርግ የዴንማርክ ቴሌቪዠን 2 ሰኞ ዕለት አስታወቀ።
ቶፍቲንግ የተፈረደበት እ.ኤ.አ በ2002 ዓ.ም ሲሆን ከብሔራዊ ቡድን ጓዶቹ ጋር በመሆን በዋና ከተማዋ ካፐንሄገን አንድ ቀን ምሽት እየተዝናኑ ሳሉ በሁለት የምግብ ቤት ሠራተኞች ላይ ድብደባ በመፈፀሙ ነው።
ለአራት ወር ያህል በእስር እንዲቆይ ተወስኖበት ነበር፤ ነገር ግን ይግባኝ ብሏል።
ችሎቱ ለሚያዝያ 10 እንዲሰማ ቀነ ቀጠሮ ተይዞለት ነበር።
ቲቪ 2 የቆፍቲንግን ጠበቃ አንደርስ ኔሜዝን ጠቅሶ እንደዘገበው የ33 ዓመቱ የመሃል ተጨዋች ውሳኔውን ወዲያውኑ ለመቀበል ዝግጁ ነበር።
ለአስተያየት ቶፍቲንግም ሆነ ኔሜዝ በቅርቡ አልተገኙም።
የእንግሊዝ አንደኛ ዲቪዚዮን ሊግ ክለብ የሆነው ቦልቶን በዚህ ወር መጀመሪያ ላይ ለይግባኙ መዘጋጀት እችል ዘንድ እንድሔድ ፈቅዶልኛል ሲል ቶፍቲንግ አስረድቷል።
ቅጣቱን ከጨረሰ በኋላ ቶፍቲንግ ወደ ክለቡ ቦልተን ይመለስ አይመለስ ግልፅ አልነበረም።
ክለቡ እንዳስታወቀው ቶፍቲንግ አቤቱታውን ለማንሳት መወሰኑን አያውቅም ነበር።
ቶፍቲንግ እ.ኤ.አ የካቲት 2002 ከጀርመኑ ሐምቡርግ ክለብ ወደ ቦልተን ተዛወረ።
ቶፍቲንግ ከዚህ ቀደም ወንጀል ፈፅሞ ተፈርዶበት ነበር።
በ1999 ከጀርመኑ ዱይስበርግ ክለብ ጋር በመጫወቱ የገሰፁትን ደጋፊዎች በመደብደቡ ለ20 ቀናት የሚቆይ ውሳኔ ተሰጥቶት ነበር።
በባህሪው እንዲሁም በረቱ ላይ «አልፀፀትም» የተባለውን ቃል በመነቀሱ የሚታወቀው ተጫዋች በ2002 ዓ.ም በተካሔደው የአለም ዋንጫ ሁለተኛው ዙር ላይ ከተሰናበተው የዴንማርክ ብሔራዊ ቡድን በጡረታ ተሰናብቷል።
ቶፍቲንግ በ1993 የዴንማርክል ቡድን ተቀላቅሎ፤ 41 ጊዜ ተመርጧል።
ከባህር ማዶ በተገኝ ዜና በተባበሩት መንግስታት የአንባቢ መሪዎች ጉባኤ በተካሔደበት በጆሀንስበርግ ደቡብ አፍሪካ የ 122 አገሮች ተወንዮች 12 ከፍተኛ መርዛማነት ያላቸውን /ኬሚካሎች/ ባለመጠቀም ዕቀባ ለማድረግ ስምምነት ፈረሙ።
ክእነዚህም መካከል ዳዬክሲንስ እና ሌሎች ኬሚካሎች ሲሆኑ «ስድስቱ ቆሻሻዎች» በመባል የሚታወቁ ናቸው።
ከካንሰር፣ ከወሊድ ችግሮች እና ከሌሎች በራሂያዊ አለመላመዶች ጋር የተዛመዱ ናቸው።
ይህ ሰሞኑን የቀረበው የዜና ታሪክ በብዙ የተለያዩ መንገዶች እያስጨነቀ ነው።
መጀመሪያ ታሪኩን እንደሰማሁ አንድ እብድ ሰው በአዲስ አሻንጉሊት እየተጫወተ መስሎች ነበር፤ ግን አሁን ከምዕራብ እስከ ምሥራቅ የባሕር ዳርቻ ከገና ወዲህ ሰባት አጋጣሚዎች መከሰታቸውን አውቀናል።
የፌደራል የመረጃ አገልግሎት ቢሮ አሸባሪዎች የብርሃን ጨረር ወደ አንድ አቅጣጫ የሚልከውን መሣሪያ እንደ ጦር መሣሪያ ይጠቀሙበታል የሚል ሥጋት ስላደረበት ከገና ወዲህ ይህ መሣሪያ በበረራ ላይ በነበሩ ሰባት አውሮፕላኖች ወደ ፖይለቶች መቀመጫ ክፍል ለምን ብርሃን እንደላከ እየመረመረ ነው።
ይህ የተላከ ጨረር ለጊዜው ፓይለቶቹን እንዲታወሩ ወይም አቅጣጫ እንዲስቱ ሊያደርግ ስለሚችል የአውሮፕላን መከስከስ አደጋ ሊያስከትል ይችል ይሆናል።
አንዳንዶቹ ስማቸው እንዲገለጽ ያልፈለጉ የሕግ አስፈፃሚና የትራንስፖርት ባለሥልጣናት እንደተናገሩት የፌደራል መረጃ አገልግሎት ቢሮ ሁለት አጋጣሚዎችን በኮሎራዶ እስፕሪንግ፣ በኮሎራዶ፣ አንዳንድ አጋጣሚዎችን ደግሞ በክለቨላንድ፣ በዋሽንግተን፣ በሃውስተን፣ በቴተርቦሮ፣ በኒውጀርሲና በሜድፎርድ ኦሪጐን እየተከታተለ ነው።
ስማቸው እንዲገለጽ ያልፈለጉ የሕግ አስፈፃሚ ባለሥልጣን ሐሙስ ዕለት እንደተናገሩት የአድማ ወይም የአሸባሪዎች እንቅስቃሴ ለመኖሩ ምንም መረጃ የለም።
ግን ፓይለቶች ባጋጣሚው ተጨንቀዋል፤ ኤፍ.ቢ.አይ እንዲሁ አሸባሪዎችን ይህን መሣሪያ እንደ ጦር መሣሪያ ሊጠቀሙበት የሚችሉበት ሁኔታ እንደሚኖር በዚህ ወር መጀመሪያ ላይ አስጠንቅቋል።
«አንድ ልጅ የሚያደርገው አይደለም» አለ የተባበረው የፖይለቶች ማኀበር የደኀንነት ኮሚቴ ምክትል ሊቀመንበር ሆኖ የሚሠራው ፓይለት ፓውል ራንካቶር።
«በጣም የተደራጀ ነው።»
በጆርጅታውን ዩኒቨርስቲ ወታደራዊ ቴክኖሎጂ የሚያስተምረው ሎረን ቶምፕሰን ኤክስፐርቶች ከመጨነቅ ይልቅ ግራ ይጋባሉ ቢልም እንኳን «እንዲያውም ጭንቀት የሚያስከትል ሁኔታ ነው» ብሎታል።
«እያነጋገረን ያለው በፍጥነት በሚበር አውሮፕላን ውስጥ ሊገባ ስለሚችለው መጠነኛ ኃይል ያለው የብርሃን ጨረር ነው» ብሏል ቶምፕሰን።
«መሣሪያ ከተከማቸበት የዕቃ ግምጃ ቤት ውስጥ አንስተህ የምታመጣው ነገር ዓይነት አይደለም።»
ቶምፕሰን እንዳለው ኤፍ.ቢ.አይ አንደገመተው ይህን ድርጊት ሊፈጸም የሚችል ብጣሽ መሣሪያ» በመጠኑ ውድና የተወሳሰበ» ይሆናል።
«የአውሮፕላን አደጋ እንዲፈጠር ለማድረግ የተቀናጀ ጥረት ሳይሆን አይቀርም።»
ሚቸል ማልኪን ይህ ጨረር የሚልክ መሣሪያ መሸጡ ከቆመባቸው አንዳንድ ቦታዎች ዛሬ ተመድቦ ይገኛል።
ብዙ ሰዎች እንደሚያስቡት በአዲስ የገና አሻንጉሊቶች በእርግጥ እብዶች እየተጫወቱ ሊሆን ይችላል ይላሉ፤ ግን እኔ በዚህ ሐሳብ አልስማማም።
እነዚህ አውሮፕላኖች ወደ 8500 ጫማ ከፍታ ላይ በሚበሩበት ጊዜ ተከታትለው የደረሱ አጋጣሚዎች ናቸው።
በዚያ ከፍታ ላይ በፍጥነት የሚበርን አውሮፕላን ተከታትሎ የሚደርስ አሻንጉሊት ከአካባቢው ተራ ሱቅ የሚገኝ አይደለም።
በእኔ አስተያየት ይህ በጣም አስደንጋጭ ነው።
ይህ የእጅ ጽሑፍ አይደለም፤ በታይፕ ተመትቶ የቀረበ በቶን የሚቆጠር መረጃ ነው፤ አንዳንዱ በጣም የሚያስፈራው፤ በጣም የሚያስፈራው ሴናሪኦ ደግሞ አሸባሪዎች በተለይ ዓይንን ለማሳወር የተነደፈ ቻይና የሠራችውን ዜድ.ኤም-87 ጨረር የሚልክ መሣሪያ ሳያገኙ አይቀሩም የሚለው መረጃ ነው።
የጃፖን አሸባሪ አምላኪ ሸንሪክዮ--በ1995 በቶኪዮ የመሬት ውስጥ መሄጃ መንገድ በአስከፊው በጣም መርዛማ ጋዝ ጥቃት ያደረሰው-- ጨረር የሚልከውን መሣሪያ እንደ ጦር መሣሪያ ለመጠቀም በኤክስፐርመንት እንደደረሰበት ታውቋል።
የኤሽያ ፓስፊክ ፖስት እንደገለጸው «የሽብር አምላኪ አባላት የሩሲያን ኢንስቲትዮት ሲጐበኙ የብርሃን ጨረር የሚልከውን መሣሪያ ንድፍ መረጃ አግኝተው በጭነት መኪና የሚጫን ጨረርን ወደ አንድ አቅጣጫ የሚልክ የጦር መሣሪያ ሠርተዋል።
ይህን መሣሪያ በቶኪዮ ፖሊሶች ላይ ለመጠቀም የታቀደ ነበር፤ ግን መሣሪያው ሲሞከር በመክሸፉ ዕቅዱ ውድቅ ሆኗል።
ፖሊቲክአሌክስ እንዲሁ በዚህ ታሪክ ላይ አንዳንድ መረጃ አለው።
አየር መንገዶችን ከሥጋት ላይ ስለሚጥለው በሰው ትከሻ ስለሚተኮሰው ሚሳየል በቅርቡ ለኮንግረስ የቀረበውን የሚቀጥለውን ሪፖርት አግኝቻለሁ፤ ይህ ምናልባት የሚቀጥለው መጀመሩን በቅድሚያ የሚያሳይ ይሆናል፦ በንግድ አውሮፕላኖች ላይ ያነጣጠረ በሰው የሚንቀሳቀስ የአየር መከላከያ ሥርዓት ተብሎ የሚጠቀስ በሰው ትከሻ ከመሬት ወደ ሰማይ የሚተኮስ ሚሳየል አሸባሪዎች እንዳላቸው በፈጠሩት ሥጋት ላይ የወቅቱ ሁኔታዎች ትኩረት አድርገዋል።
ይህን ሥጋት በትክክል የሚያስወግድ አንድም መፍትሔ እንደሌለ ብዙዎች ያምናሉ።
በዚህ ፋንታ በአውሮፕላኑ ላይ ኢንፍራሬድ በማስገባት አጸፋዊ እርምጃ መውሰድን፣ የበረራን እንቅስቃሴና የአየር ትራፊክ ቁጥጥር ሥርዓትን ማሻሻልን፣ የአውሮፕላን ማረፊያዎችንና የአካባቢ ደኀንነትን ማሻሻልንና በአነስተኛ የሰው ጉልበት ጥረት ሚሳየልን ማጠናከርን ጨምሮ አማራጮችን በዝርዝር ማውጣት ሊታሰብ የሚገባው ነው።
የመሬት ላይ የደኀንነት እርምጃዎች በሌሉበትና ለማደራጀትም በማይመችበት ቦታ የአውሮፕላን እንቅስቃሴ ሲደረግ እንኳን በሚሳየል አጸፋዊ እርምጃ ሥርዓት አውሮኘላኑ ከተደራጀ ከአደጋ መጠበቅ ይቻላል።
ይሁን እንጂ እነዚህ አማራጮች በ$1 ሚሊዮንና በ$3 ሚሊዮን መካከል የሚገመት በአንፃራዊ መልኩ ከፍተኛ ወጭ ያስከትላሉ። እንዲሁም እነዚህን ተግባራዊ ለማድረግ የሚወስደው ጊዜ አሁን ላለው የአሸባሪዎች ዛቻ አጸፋውን ለመመለስ አያስችልም።
ለተለዩ የበረራ ሠራተኞች ሥልጠና መስጠትን፣ ለአደጋ መጋለጥን ለመቀነስ የአየር ትራፊክ ሥርዓትን መለወጥንና በአውሮፕላን ማረፊያ አካባቢ ያለውን የደኀንነት ጥበቃ ማሻሻልን የመሳሰሉ ሥርዓታዊ ለውጦችን ማምጣቱ ወጭው ከሚወስደው አጸፋዊ እርምጃ የቀነሰ ይሆናል፤ እንዲሁም በአገር ውስጥ የሚከሰተውን የአሸባሪዎች ጥቃት በፍጥነት ማስወገድ ይቻላል።
ይሁን እንጂ እነዚህ ቴክኒኮች በራሳቸዉ በአገር ውስጥ ጥቃት ለማድረስ የሚሰነዘረውን አደጋ ሙሉ በሙሉ ለማስወገድ አይችሉም፤ እንዲሁም ወደ ውጭ አገር አውሮፕላን ማረፊያዎች የሚሄዱና የሚመለሱ የዩ.ኤስ አውሮፕላኖችን ለመጠበቅ አይችሉም።
በ108ኛው የኮንግረስ ስብሰባ የወጣው ሕግ /የአገር ውስጥ ሕግ 580፣ ክፍለ 311/ በአውሮፕላን ተሸካሚ ተዋጊ መርከቦች አገልግሎት በሚያገኙ ቱርቦጀት አውሮፕላኖች ሁሉ የሚሳየል መከላከያ ሥርዓት እንዲሠራላቸው ጠይቋል።
ይህ ሕግ ገና በመጠናት ላይ እያለ የአገር ውስጥ ደኀንነት አሁን ያለውን ሚሊታሪ ቴክኖሎጂ መሠረት በማድረግ ለንግድ አውሮፕላኖች በምሳሌ የሚጠቀስ የሚሳየል አጸፋዊ እርምጃ ሥርዓት ለመዘርጋትና ለመሞከር ለሚወጣው ፕሮግራም ተግባር የሚውል ገንዘብ ለኤፍ.ዋይ 2004 $60 ሚሊዮን፣ ለኤፍ.ዋይ 2005 $61 ሚሊዮን መድቧል።
ይህ ፕሮግራም በጥር 2006 ሲጠናቀቅ የአገር ውስጥ ደኀንነት ሚኒስቴር የንግድ የመንገደኞች አውሮፕላንን ለመጠበቅ የሚውለውን የዚህን ሥርዓት አመችነት የሚገልጽ ዝርዝር ትንተና እንደሚያቀርብ ይጠበቃል።
የሲ.ኤን.ኤን የአስተያየት ትመና ፕሬዚዳንቱ ትናንት ማታ ስለንረቱ ያደረጉትን ንግግር ሁኔታ እንዲገመግሙ አንባቢዎችን ጠይቋል።
90000 ድምፅ ከተሰጠ በኋላ ቡሽ ‹ሲ-ሲ+› ማግኘታቸው ከሰሌዳው ላይ ተጻፈ፤ ይህም ማለት 45000 ሪፐብሊካኖች ‹ኤ› ሲሰጧቸው 45000 ሊበራሎች ጥለዋቸዋል ማለት ነው።
ግን አዲሱ ሲ.ኤን.ኤን /የዛሬዋ ዩ.ኤስ.ኤ/ አስተያየት ተማኝ ጋሉፕ ፕሬዚዳንቱን ብዙ ሰዎች እንደደገፏቸው ተናግሯል።
መልስ ከሰጡት 70 በመቶዎቹ ቡሽ በጤና እንክብካቤ ላይ ያላቸው ፖሊሲ አመርቂ ነው ብለዋል፤ 66 በመቶዎቹ ደግሞ ፕሬዚዳንቱ ስለማኀበራዊ ደኀንነት ያላቸውን ዕቅድ አጽድቀዋል።
78 በመቶዎቹ በኢራቅ ላይ ያለው የዩ.ኤስ ፖሊሲ በትክክለኛ ጐዳና እየተጓዘ መሆኑን ተናግረዋል፤ ይህም ከንግግራቸው በፊት ከተደረገው ትመና 12 በመቶ ጨምሯል።
በአጠቃላይ መልስ ከሰጡት 77 በመቶዎቹ ቡሽ አገሪቱን በትክክለኛ ጐዳና እየመሯት እንደሆነ ተናግረዋል፤ ይህም የሆነው ንግግራቸው ቀድሞ ከነበረው 67 በመቶ ጋር ከተወዳደረ በኋላ ነበር።
ኢራቅ ውስጥ የተገደለባትን ወታደር አቅፋ ላሳደገች እናትና በሳዳም ሁሴን መንግሥት ሴት ልጁ ለተገደለችበት ሰውዬ ስሜቱ ያልተነካ ማን አለ።
ከምሽቱ ለረጂም ሰዓት የቆየ ከፍተኛ ጭብጨባ የታየበት ያለፈው ማታ በጣም ቆንጆ ዕለት ነበር።
ዛሬ የማሪን ጓድ የሃምሳ አለቃ ባይሮን ኖርውድ ወላጆች እንዳሉት ሳፊያ ታሌብ አል-ሱሃይል የተባለች የኢራቅ ሴት ልክ ንግግሩ ከመጀመሩ በፊት ወደ እኛ ዞር ብላ እራሷን አስተዋወቀች።
«ልጃችን መሥዋዕት በመሆኑ አመስግነን የእኛ ልጅ ብቻ ሳይሆን ሌሎችም የከፈሉትን መሥዋዕትነት የኢራቅ ሕዝብ ውለታቸውን እንደማይረሳ አረጋገጠችልን» አለች ጃኔት ኖርውድ።
ምናልባት ትክክለኛውን ሥራ እየሠራን መሆናችንን የሚገልጽ ሞራላችንን የሚገነባ አጋጣሚ ነበር።
በአሁኑ ወቅት ኢራቅ ውስጥ በማገልገል ላይ ያለ ጓደኛዬን ትላንት ማታ ሳነጋግረው ሞራላችን ተገንብቷል፣ የሠራዊቱ ከዚህ መገኘትም ተቀባይነት አለው ብሎኛል።
እንዲሁ ጓዛቸውን ጠቅልለው መውጣት አይችሉም።
ጊዜው ገና ነው።
መታገስ ይኖርብናል።
ከሶስት ዓመት በፊት የተላለፈ የፍርድ ውሳኔ ዛሬ በሁለቱም የአትላንቲክ ውቅያኖስ በኩል ባሉ ወገኖች ክርክርን አስነሣ።
በዚህ «አርእስት-ዜና» እትማችን ቦብ ግላስኮፍ ሊይዚ ውድዋርድ ስለተባች እንግሊዛዊ የቤት ውስጥ የነፃ አገልግሎት ሠራተኛ እና ስለምትሠራው ስራ ያገኘው ታሪክ አለ።
እ.ኤ.አ ጥቅምት 1997 ዓ.ም።
ሉይዚ ውድዋርድ አንድ ወንድ ህፃን ልጅ ገድለሻል በሚል ክስ ተመስርቶባት የዕድሜ-ልክ እስራት ተፈረደባት።
የዛኔዋ የ19 ዓመት እንግሊዛዊትና ውድዋርድ የተባለች የቤት ውስጥ የነፃ አገልግሎት ሠራተኛ ማቴዎስ ኤፐን የተባለን የ8 ወር ልጅ አወዛውዛና ደብድባ ገድላለች ተብሎ ክስ ተመሥርቶባታል።
ጉዳዩ በእንግሊዝ አገር ሠፊ ትኩረትን ያገኘ ሲሆን ብዙዎች ከወንጀል ነፃ ናት ብለው አስበው ነበር።
ውድዋርድ የምትኖረው ኢፓን ከሚባል ቤተሰብ ጋር ሲሆን የሁለት ወንዶች ልጆቻቸውን ትንከባከብላቸው ነበር።
ምንም እንኳን የዕድሜ ልክ እስራት ቢፈረድባትም የተሰነዘሩባት ክሶች ከሁለት ሳምንታት በኋላ ከተቀነባበረ ግድያ ወደ ሳያውቁ ነፍስ ባጠፋ ወደሚለው ክስ ተቀንሶላታል።
ለተወሰነ ጊዜ በእስር ቤት በማገልገል ቆይታ ተፈታች።
ውድዋርድ እ.ኤ.አ በ1988 ወደ እንግሊዝ ስትመለስ ሌላ ሙግት ጠበቃት።
ወላጆቿ ለመከላከያ የሚውል ገንዘብ በማጭበርበር ተከሰሱ።
በዚህ አመት ለፍርድ ቀርበው በነፃ ተለቀቁ።
አሁን ውድዋርድ ጠበቃ ለመሆን ትምህርቷን እያጠናች ነው።
ከ«አርዕስተ ዜና» ጋር ባብ ልላስኮፍ ነኝ።
የዋናው ተቃዋሚ ፖርቲ የአውራጃ ድርጅት ፈላጭ ቆራጭ መሪ ኒኮላኢ ሚሼ እስር ቤት ገብቷል።
ባለፈው ታህሳስ ሮማኒያ ምርጫ አካሂዳ ሶሻሊስት ፖርቲ /ሶሻል ዲሞክራቲክ ፖርቲ/ የሚባለውን ከሥልጣን አውርዳለች።
ሶሻል ዲሞክራቲክ ፖርቲው እንደ ሚሼ ባሉት ሰዎች እርዳታ ደሃውን የገጠር ክፍል ጠንካራ ምሽግ አድርጐ ቆይቷል።
ፖርቲውን ለሚቃወሙ የአካባቢ መሪዎች የተመደበላቸውን ገንዘብ በተመለከተ ከማስፈራራት ጋር የተቀላቀለ የውሳኔ ሰጭ መብቱን በመጠቀም እንደፈለገው ያደርጋል፤ ያልተማረውን ሰፊ ሕዝብ ደግሞ ግሩም በሆነ መንገድ ያባብላል።
እንደ ደደብ ሰው የሚናገረው ኢ.ጂ.ሚሼ በታሪክ የዶክትሬት ዲግሪውን አግኝቷል።
ያቀረበው የመመረቂያ ወረቀት የ19ኛው ምዕተ ዓመት የፖለቲካ ሰዎችን ማንነት የተመለከተ ነበር፤ ሚሼል የገዛው ቤት ለጽሁፍ ርእስ ያደረገውን ሰውዬ መኖሪያ ነበር።
ምናልባት በዚህ ወረቀቱ ላይ መዋዕለ ንዋይ ሊያስቀምጥበት ሞክሮ ይሆናል፤ ምናልባትም ለዚያ ምስኪን ሰው የሰጠውን አድናቆትና እሱ የዶክትሬት ዲግሪ የማግኘት ችሎታውን ከልቡ አምኖበት ሊሆን ይችላል፤ ግን ትልቅ መኪና የመያዝና ከትልቅ ቤት መኖር ሰውየው በሰፊው ሕዝብ ዘንድ ተወዳዳሪ የሌለውና ምትክ የማይገኝለት ለመሆኑ ምልክት ነበር።
ሌላው የሚያሳስተው ምልክት የዩኒቨርስቲ ኘሮፌሰርነትን ቦታ መያዙ ነበር--ከዚህ ሮማንያ ውስጥ እስካሁንም ድረስ ዲኘሎማ ለመግዛት በሚቻልባቸው የግል ዩኒቨርስቲዎች ነበር የሚያስተምረው።
የአካባቢ መሪዎች ሥራቸውን ሠርተዋል፤ ብሔራዊ መሪዎች ግን የቲቪ ጣቢያዎችን እንዲዋሹ በመገፋፋት፣ ከድሮው ኮሚኒስት መሪ ኢኦን ኢሌስኩ ጋር ሽርካ በመሆን በታላላቅ ከተሞች ምርጫውን ማሸነፍ አልቻሉም።
PSD is building a strategy for the 4 years to come and they are going to elect a leader.

የኮሚኒስት መሪዎች ቢሯቸው ውስጥ እንዳሉ ነው የሚሞቱን /የዩ.ኤስ የከፍተኛ ፍ/ቤት ዳኛ እንዳሉት/፤ ኢኦን ኢሌስኩም ከዚህ የተለዩ ሊሆኑ አይችሉም።
የተለየ ሐሳብ የሚሰነዝሩ መሪዎች በሙሉ ከፖርቲው ይገለላሉ፤ የሮማንያ ሚዲያ የሚሸፋፍነው ወይም ገና ያልተገነዘበው ሳይገለጽ የቀረ እውነታ ይህ ነው።
ሚሼ ብሔራዊ መሪዎችን መንቀፉ ትክክል ነበር፤ ምክንያቱም በእሱ ክልል በተደረገው ምርጫ ሶሻል ዲሞክራቲክ ፖርቲው ጥሩ ድምፅ አግኝቷል።
ግን ሚሼ ተሳስቶ ነበር፤ ምክንያቱም 20K $ በዓመት የምታገኝ ከሆነ መሄድ ከማትችልበት እስዊዘርላንድ ውስጥ በሽርሽር ላይ እያለ ነበር ይህን ያደረገው።
አዲስ ሥልጣን የተረከበው አካል ምንም የሚያደርገው ነገር የለም፤ ግን ከዓመታት በፊት ፖሊሶች ይሠሩት የነበረውን አሁንም ይሥሩ።
ኢሊኤስኩና ናስታሴ፣ የቀድሞው ኘሬዚዳንትና የቀድሞው ጠቅላይ ሚኒስትር፣ የፖርቲው አመራር በመሆንና ይህን በዓይን የማይታይ ሥልጣን በመያዝ ብቻ ተቀምጠዋል።
ሚሼ በእነሱ ላይ ሊጠቀም ካልቻለ ኢሌስኩ አሁንም በሚጐትታቸው በሰለሰሉና አሁንም እየሰለሰሉ በሚሄዱ ገመዶች እርዳታ አሁንም ነፃ ሊሆን ይችላል።
ፕሬዚዳንት ክሊንተን በስለላ የተፈረደበት አሜሪካዊ ከሰብአዊ ርኀራሄ አንፃር እንዲፈታ የሩሲያ ፕሬዚዳንት ቭላድሚር ፑቲን ትዕዛዝ እንዲሰጡ ግፊት እያደረጉባቸው ነው።
የሩሲያ መንግሥት የይቅርታ ኮሚሽን ኢድመንድ ፖፕ እንዲፈታ የሚደግፍ አስተያየት ከሰጠ በኋላ ሁለቱ መሪዎች ዛሬ በስልክ መነጋገራቸውን የኋይት ሐውስ ቃል አቀባይ ተናግሯል።
ኢድመንድ ፖፕ በገና በዓል ወደ አገራቸው እንደሚመለሱ የሩሲያ ከፍተኛ ባለሥልጣናት ቀደም ሲል ተናግረዋል።
የቀድሞው የዩ.ኤስ የመረጃ አገልግሎት መኮንን የሩሲያን ቶርፔዶ ምስጢራዊ መረጃ በሕገ ወጥ መንገድ ወስዷል በመባል ተከሶ የ20 ዓመት እሥራት ተፈርዶበት ነበር።
ተወዳጅነት ያላቸው በስልጣን ላይ ያሉት የቱርክ ገዢው ፖርቲ መሪ ማክሰኞ ዕለት የቱርክ ጠቅላይ ሚኒስቴር ሆነው ተሰይመዋል። ይህ ደግሞ አሜሪካ በቱርክ በኩል ወታደሮቿን ወደ ሰሜን ኢራቅ ለማስገባት ያላትን ፍላጐት ተቀባይነት እንዲያገኝ ምቹ ሁኔታ ይፈጥርለታል።
የአሜሪካን ወታደሮች ሰሜን ኢራቅ እንዲገቡ የሚደግፉት ሪሴኘ ጠይብ ኤርዶጋን ካቢኔውን እንደ አዲስ እንደሚያዋቅሩ ፍንጭ ሰጥተዋል፣ ነገር ግን የአሜሪካን ወታደሮች በቱርክ በኩል ሰሜን ኢራቅ መግባት የሚቃወሙትን ከስልጣን ያስወግዱ እንደሆን ምንም ያሉት ነገር የለም። ተንታኞች ግን ይህንን እርምጃ ሊወስዱ እንደሚችሉ ገምተዋል።
ኦርዴጋን በቱርክ ከፍተኛ ተቀባይነት ያላቸው ሲሆን ይህም የሚመሩትን ፖርቲ አንድነት ለማጠናከር ይረዷቸዋል። ካላቸው የህዝብ ተቀባይነት የተነሣ የአሜሪካን ጦር ሰሜን ኢራቅ እንዲሰፍር ቢፈቅዱ በህዝብ ተቀባይነት ያገኛሉ ተብሎ ይገመታል።
ቱርኮች በአብዛኛው ጦርነትን አይደግፉም--- አንዳንድ የህዝብ አስተያየት እንደሚያሳዩት 94 በመቶው ቱርካዊ ጦርነትን ይቃወማል።
የቱርክ ፖርላማ በዚህ ወር መጀመሪያ ባካሄደው ስብሰባ የአሜሪካን ወታደሮችን መስፈር በተመለከተ የቀረበው ውሳኔ ሃሳብ ከአራት ፖርላማ አባላት ድጋፍ በስተቀር ተቃውሞ ስለገጠመው ዩናይትድ ስቴትስን አስደንግጧል።
ኦርዴጋን እንዲፀድቅ በድጋሚ ለፖርላማ እንደሚያቀርቡ ገልፀዋል። ይህም ሳምንታት ሊወስድ እንደሚችል ይገመታል።
ቱርክ በፍጥነት እርምጃ እንድትወስድ አሜሪካ ግፊት በማድረግ ላይ ትገኛለች።
ለአሜሪካን ወታደሮች የሚያገለግሉ መሣሪያዎችን የጫኑ መርከቦች በቱርክ ወደብ አቅራቢያ ቆመው በመጠባበቅ ላይ ይገኛሉ።
የጥምር ሃይሉ ከፍተኛ ወታደራዊ መኮንን ጄነራል ሪቻርድ ማየርስ ማክሰኞ ዕለት በፔንታጐን በሰጡት ጋዜጣዊ መግለጫ ቱርክ ለጠየቅናት ጥያቄዎች «ድጋፏን ሙሉ ለሙሉ ብትሰጥም ባትሰጥም ሰሜኑን ክፍል የመያዝ አማራጩን እንወስዳለን» ሲሉ ተደምጠዋል።
«የምንጠቀምበትን የአሠራር ዘዴ አልገልፅላችሁም ይሁን እንጂ የሰሜኑ አማራጭ እንደማይቀር ግን ሊረጋገጥላችሁ ይችላል» ሲሉም አስምረውበትል።
በአሜሪካን የቱርክ አምባሳደር የሆኑት ፋሩቅ ሎጐግሉ በዋሽንግተን ለአሶሼትድ ፕሬስ እንደገለፁት የቱርክ የአየር ክልልን እንዴት መጠቀም እንደሚችሉ የቱርክ እና የአሜሪካን ወታደራዊ መኮንኖች ኦፈሴላዊ ባልሆነ መልኩ እየተነጋገሩ መሆናቸውን ገልፀዋል።
ወታደሮችን የማስፈር ውሳኔ ከተፈፀመ የአሜሪካ ወታደሮች የቱርክ የአየር ክልልን መጠቀም ያስችላቸዋል።
ውሳኔው ሳይተላለፍ ከቀረ ዋሺንግተን ኢራቅን ለማጥቃትም ሆነ ወታደሮችን ወደ ሰሜን ኢራቅ በአየር ለማመላለስ ይቻል ዘንድ የአየር ማረፊያውን ቦታ ትፈልጋለች።
ወታደሮች እንዳይሳፈሩ መከልከል ማለት ቱርክ ጦርነት ሲኖር ኢኮኖሚዋን ይደግፍላት ዘንድ ዋሺንግተን የመደበችላትን የ15 ቢሊዮን ዳላር ታጣለች ማለት ነው።
በኢራቅ ላይ ቱርክ ያላትን የወደፊት ሚና ጭምር ስጋት ላይ ይጥለዋል።
ከጦርነት በኋላ የሰሜን ኩርዶች ነፃነታቸውን ያውጃሉ በሚል ፍራቻ ያለችው ቱርክ ሳዳም ከስልጣን ከተወገዱ እርሷም የበኩሏ ሚና ሊኖራት እንደሚገባ ለማሳወቅ ገፍታበታለች።
የኢራቅ ኩርዶች መገንጠል ለ15 ዓመታት ያህል ለራስ-ገዝ ሲዋጉ የነበሩትን በቱርክ የሚገኙ የኩርድ ሐማጺያንን ይቀሰቅሳል።
ቱርክ በኢራቅ ላይ ስለሚኖራት ሚና ከዩናይትድ ስቴትስ ማስተማመኛ እንደምትፈልግ ኢርዮጋን ከተመረጡ በኋላ አስታውቀዋል።
የቱርክ ወታደሮች «ከድንበራቸው በቅርብ ርቀት በመሆን የስደተኞችን ሰርጐ መግባት» ለመቆጣጠር ሲባል ሊሰማሩ እንደሚችሉ ውይይት መካሔዱን የመከላከያው ሚኒስትር ዶናልድ ራምስፊልድ ማክሰኞ ዕለት ገልፀዋል።
በኢራቅ የሚገኙት ኩርዶች ወታደሮች ራስ-ገዝ ወደ ሆነው አነስተኛ የሰሜናዊ ኢራቅ ክልል ዘልቀው በመግባት ግጭቶችን ሊፈጥሩ ይችላሉ የሚል ስጋት አላቸው።
ራምስፊልድ በተጨማሪ እንደገለፁት ልክ እንደ ቱርክ ዩናይትድ ስቴትስ የተከፋፈለች ግዛትን ማየት አትፈልግም በማለት «ያም ሆነ ያ የእኛ ፍላጐት ኢራቅ አንድ ራሷን የቻለች አገር ሆና እንድትቆይ ማየት ነው» ሲሉ በፔንታጐን በሰጡት ጋዜጣዊ መግለጫ አስታውቀዋል።
በምክር ቤት ወንበር በተደረገው ምርጫ ላሸነፉት ኢርዶጋን ቦታውን ለማስረከብ ጠቅላይ ሚኒስትር አብዱላኽ ጉል ማክሰኞ ጠዋት ስልጣናቸውን በገዛ ፈቃዳቸው ለቀዋል።
ፕሬዚዳንት አህመት ኔክድት ሲዘር ረቡዕ ድረስ ሊወስድ የሚችለውን የኢርዶጋንን ካቢኔ እስከሚያፀድቁበት ሰዓት ድረስ ጉል በጊዜያዊ ጠቅላይ ሚኒስቴርነት ይቆያሉ።
ኤርዶጋን የካቢኔአቸውን አባላት ዝርዝር ለፕሬዚዳንቱ «በተቻለ ፍጥነት» እንደሚያቀርቡ ሲናገሩ የኤርዶጋን ፍትህና ልማት ፖርቲ መሪዎች ማክሰኞ ምሽት እንደተገናኙ ሊታወቅ ችሏል።
በካቢኔአቸው ውስጥ ሊኖሩ ስለሚችሉት ለውጦች ተጠይቀው ሲመልሱ «ጥቂት ለውጦችና በተወሰኑ ቁጥር ደግሞ መሻሻሎች ይኖራሉ» በማለት ኤርዶጋን አስረድተዋል።
የጉል በፈቃደኝነት ሥልጣን መልቀቅ ከብዙ ጊዜ ጀምሮ ሲጠበቅ የነበረ ነው።
ኤርዶጋን ፓርቲውን ሲመሩ ቢቆዩም እ.ኤ.አ በ1999ዓ.ም በፀረ-አለማዊ እንቅስቃሴአቸው ምክንያት ስለታሰሩ በህዳር ወር እንዳይወዳደሩ በህገ-መንግስቱ ተከልከለው ነበር።
በምርጫው ከተሳተፉ በኋላ የፍትህ ህገ-መንግስቱን ቀይሯል።
ታስረው በነበሩበት ጊዜ የቱርክ አፍቃሪ እስላማዊ እንቅስቃሴ መሪ የነበሩት ኤርዶጋን ፓሊሲአቸውን እስር ቤት በነበሩበት ጊዜ ያለሰለሱት መሆናቸውን ገልፀዋል።
ፓርቲያቸው በመግለጫው ራሱን ወግ አጥባቂ እንጂ ካሁን ወዲያ ‹እስላማዊ› አድርጐ አይቆጥርም።
አሁን ደግሞ ምንም እንኳን አጋር ሙስሊም ግዛት ቢሆንም በኢራቅ ላይ ለታወጀው ጦርነት የዩ.ኤስ ወታደሮች እንዲገቡ ፈቃድ እንዲሰጣቸው የሚሟገቱ ተከራካሪም ሆነዋል።
በለስላሳ ተናጋሪነታቸው እንደሚታወቁት ጉል ሳይሆን ኤርዶጋን በተወጊነታቸው ዝናን አትርፈዋል።
«ኤርዶጋን ጉል ፈቃደኛ ባልነበሩበት አይነትና ሊጐዳ በሚችል የፊት ለፊት ፍጥጫ እንኳን ለመጋፈጥ ፈቃደኛ ይሆናሉ» ሲሉ ቢሮውን በዋሺንግተን ካደረገ የስትራቴጂያዊና አለም አቀፋዊ ጥናቶች ማዕከል የመጡ ቡሌንት አሚሪዛ የተባሉ ተንታኝ ገልፀዋል።
«ኤርዶጋን በዩ.ኤስ ግፊት ሳይሆን በራሳቸው ምክንያት ይህንን ከወሰኑ ይገፉበታል።»
የፈራውን ስምምነት በተመለከተ የተቃዋሚ ፓርቲ ምክትል የሆኑት ኡፉክ አዝካን የኤርዶጋን ፓርቲ አባላትን «እናንተ ሁላችሁም የአሜሪካ አገልጋዮች ናችሁ!። ብለው በመጮሃቸው በምክር ቤቱ ውስጥ ውጥረት መንገሱን አናቶሊያ የተባለ የዜና ወኪል ዘግቧል።
ፌሚ ሁስሪቭ ኩትሉ የባሉ የተናደዱ የፍትህ ፖርቲ አባል ወደ አዝካን ተጣድፈው ሔደው በመጋጠም መነፅራቸውን በአየር ላይ ሰደዋታል ሲል የአናቶሊያ የዜና ወኪል ገልጿል።
ሌሎች የህግ አውጪዎች ሁለቱን በመክበብ ከጥሉ አድነዋቸዋል።
በደቡብ እስያ፣ የባንግላዴሽ ውስጥ የሞንግላ ደቡብ ምዕራብ ወደብ ባለሥልጣናት ቢያንስ አራት ሰዎችን ገድሎ 58 ሰዎችን ያቆሰለውን ሽብር እንዲያቆሙ ለሠራዊቱ ጥሪ አድርገዋል።
ችግሩ የተከሰተው ሥራ ያቆሙ የመርከብ መቆሚያ ሠራተኞች የወደቡን ባለሥልጣናት ቢሮዎች ለመውረር ሲሞክሩ ፖሊሶች እነሱን ለመበተን በተኮሱበት ጊዜ ነበር።
አድማ ያደረጉት ሰዎች ጥያቄ ጭነት ለማራገፍና ለመጫን ብዙ ሠራተኞች ይቀጠሩ የሚል ነበር።
ፋዘር ፍሮስት የሚለውን ስም እናንተ በደንብ ላታውቁት ትችሉ ይሆናል። ለሩሲያ ልጆች ግን የገና በዓልን ያለ እርሱ መገኘት ቢያከብሩ ቀኑ አንድ አይሆንም።
ዴኒስ ዲሎን ይዘግባል።
ሳንታ ክላውስ ከሩሲያ አቻቸው ከፋዘር ፍሮስት ጋር ለመገናኘት ብለው በሰሜናዊቷ የሩሲያ ከተማ ቬሊኪ ኢስትዮግን ጐበኙ።
ከሞስኮ በ 600 ማይልስ ርቀት በስተሰሜን በኩል የምትገኘዋ ቬሊኪ ኦስትዮግ የተባለች ከተማ በገና በዓል ታሪኮች ውስጥ ካሉት ገፀ ባህርያት መካከል ዋነኛ ተብለው ከሚጠቀሱት የፋዘር ፍሮስት የትውልድ ከተማ እንደሆነች ይታመናል።
በእዚህ ስፍራ ያሉት 50000 ነዋሪዎች ከተማቸው ስላላት ታሪክ ጥልቅ አክብሮት አላቸው። ሁሉም ብርዱን ለመከላከል ልብስ ደራርበው የወጡና በከተማዋ መካከለኛ አደባባይ በሠረገላ በማለፍ ላይ ያሉትን ሳንታንና ፋዘር ፍሮስትን ለመቀበል የወጡ ነበር የሚመስለው።
እዚህ የሚኖሩት ሰዎች ተስፋ የሚያደርጉት ይህ ሌሎች በዓለም ዙሪያ ያለ ሁሉ ከእነርሱ ጋር አብረው የሚያከብሩት የረጅም ዓመት ባህል ጅማሬ እንደሆነ ነው።
አዲስ ታላቅ በዓል ወደ ከተማችን መጣ።
በእንደዚህ ዓይነት መልክ ነው አዲስ ባህል የሚፈጠረው።
እናም ይህ በዓል በቅርቡ በመላው አገሪቱ የሚከበር ይሆናል።
ለእኛ ግን ሁልጊዜም ቢሆን እንግዶች በከተማችን ማየት ያስደስተናል።
ሳንታ በደረሰባት ሰዓት የአየሩ ሙቀት መጠን ከዜሮ በታች 16 ዲግሪ ነበር ሆኖም ይህ የሩሲያን ባህላዊ ዘፋኞች እና ተወዛዋዦች ባህላዊ ውዝዋዜዎችን ከማሳየት አላገዳቸውም።
በመቀጠልም ሳንታ የፋዘር ፍሮስትን ቤት በሚጐበኝበት ጊዜ ትናንሽ ወንድና ሴት ልጆችን አግኝተው ተነጋገሩ።
በሳንታ ክላውስ በምታምኑበት ጊዜ ያኔ ጥሩ ሰዎችና ጥሩ ልጆች ናችሁ።
ያሰባችሁትም ሊሳካላችሁ ይችላል።
በዓለም ያሉ ሕፃናት ሳንታ ክላውስ ወይም ፋዘር ፍሮስት ለበዓላት ጥሩ ዕድል፣ ስጦታ ይዘው እንደሚመጡላቸው ያምናሉ።
ዴኒስ ዲሎን «አርእስተ ዜና»።
ከአሶስየትድ ፕሬስ የቀረበ፦ ከሕግ አስከባሪ መኮንኖች፣ ከወታደራዊና ከደኀንነት ጠባቂዎች በቀር ማንኛውም ሰው ቀላል መሣሪያ እንዳይዝ የሚከለክል ስለመሣሪያ እገዳ በወጣው ሐሳብ ላይ የከተማ ነዋሪዎች በሚቀጥለው ዓመት ድምፅ ይሰጣሉ።
በሚቀጥለው ህዳር በድምፅ ካለፈ ነዋሪዎች በቤታቸው ወይም ንግድ ቦታቸው ያስቀመጡት መሣሪያ ለማስረከብ 90 ቀናት ይኖሯቸዋል።
የቀረበው ሐሳብ መሣሪያ ባላቸው ሰዎች ቡድን ወዲያውኑ ሕገ ወጥ እንደሆነ ተቆጥሮ ተሰርዟል።
መሣሪያ መያዝ የሚፈቀደው ለፖሊስ መኮንኖች ለጦር ሠራዊት አባላትና «በተቀጠረበት የሥራ ክልል አካባቢ ንብረትንና የሰውን ሕይወት ለመጠበቅ ለተቀጠረ» ለማንኛውም ሰው ብቻ እንደሆነ በሚወስደው እርምጃ ተገልጿል።
የካሊፎርኒያ የመሣሪያ ባለቤቶች፣ ሳክራሜንቶ ያለው የምክር ቤት አባላትን ለማግባባት የሚሞክረው ቡድን፣ የመሣሪያ እገዳውን በፍጥነት ሕግ ወጥ ብለውታል።
የቡድኑ ሥራ አስፈፃሚ ዳይሬክተር ሳም ፖሬድስ እንዳለው የአካባቢው መንግሥታት ያልተሰጣቸውን የእስቴት ሥልጣን በኃይል በመጠቀም መሣሪያን መቆጣጠር እንደሌለባቸው የእስቴቱ ሕግ ይከለክላል።
“የሚገርመው ነገር በመረጠው የሥራ መስክ ለማትረፍ ለሚፈልግ ለማንኛውም ወንጀለኛ ሳንፍራንሲስኮን የተመቻቸች እንድትሆን ለማድረግ ማሰባቸው ነው” ፓሪድስ ሲናግሩ።
ዋሽንግተን ዲ.ሲ በአሁኑ ወቅት ተራ ዜጋ የነፍስ ወከፍ መሣሪያ እንዳይዝ ያገደች ብቸኛዋ ታላቅ የአሜሪካ ከተማ ናት።
የብሔራዊ መሣሪያ ማኀበር የሕዝባዊ ጉዳዮች ዳይሬክተር አንድሪው አሩላናንዳም እንዳለው ሳንፍራንሲስኮ ያችን ከተማ በሞዴልነት ለመጠቀም ደካማ ትሆናለች።
«የመሣሪያ ቁጥጥር የሚሠራ ከሆነ ዋሽንግተን የወደብ መብራት ትሆናለች።
ይሁን እንጂ የዩናይትድ እስቴትስ ግድያ የበዛበት ዋና ከተማ ናት” ብለዋል።
የመሣሪያው እገዳ ከጸደቀ ከጥር 2006 ጀምሮ ተግባራዊ ይሆናል።
የቀኑ ጥቅስ፦ «መሣሪያ ሊፈቀድ የሚችለው ለፖሊስ መኮንኖች፣ ለደኀንነት ጥበቃዎች፣ ለጦር ሠራዊት አባላትና በተቀጠረበት የሥራ ክልል አካባቢ ንብረትንና የሰው ሕይወትን ለመጠበቅ ለተሰማራ ለማንኛውም ሰው ብቻ ነው።»
እናም ራስን ለመከላከል በሚያስችል መስክ ንብረትን ወይም ሕይወትን መጠበቅና ቤትን አስከብሮ መኖር አልተፈቀደም።
አዎ አያስፈልግም።
ሕዝቡ ይህን እርምጃ ደግፎ ድምፅ ከሰጠ የዝርፊያና የአፍኖ መውሰድ መጠን በጣም እየተስፋፋ ሲሄድ የሐዘን ተካፋይ መሆን አጅግ ይከብዳል፤ ምክንያቱም ቤት ሰርሳሪዎች ቤቶች አለመጠበቃቸውን ያውቃሉ፤ ሰዎችን እያፈኑ የሚወስዱትም የራሳቸው ኀሊና ካልወቀሳቸው በቀር ሊያጠቁት የፈለጉትን ሰው ከመውሰድ የሚያግዳቸው ምንም ነገር እንደሌለ ያውቃሉ።
አካሉ ጨርቃ ጨርቅ ተጐስጉሶበት የተወጠረውንና በእስፔን ሚውዚየም ውስጥ ለመቶ ዓመት ያህል ለኤግዚብሽን የተቀመጠውን አፍሪካዊ ቅሪተ-አካል ለመመልከት በብዙ ሺዎች የሚቆጠሩ በቦትስዋና የሚገኙ ሰዎች አሰልፈው ነበር።
አካሉ ለሕዝብ እንዲታይ መደረጉ የዘረኝነትና የጥቃት እርምጃ መሆኑን በመግለጽ የተባበሩት መንግሥታትና ሌሎች ድርጅቶች ቅሬታቸውን ካቀረቡ በኋላ የሰውየው አጽም ወደ አፍሪካ ተመልሷል።
ሰውየው የቀብር ሥነ ሥርዓት ተደርጐለት ነገ ይቀበራል።
በማዳመጥ ላይ ያላችሁት የቢቢሲን የዓለም ዜና።
እኔ ግሪጐር ክሬይጊ ነኝ።
ፕሬዘዳንት ክሊንተን ሁለቱም ወገኖች የመካከለኛ ምስራቅን ብጥብጥ ለማቆም የሚጥሩ ከሆነ ከእስራኤልና ፍልስጤም መሪዎች ጋር በተናጠል ለመገናኘት ፈቃደኛ እንደሆኑ ገልፀዋል።
ፕሬዘዳንቱ ይህንን የውይይት ሐሳብ ያቀረቡት ለፍልስጤም መሪ ያሲርአራፋት ጥሪ ባደረጉበት ወቅት ነበር።
ክሊንተን አራፋትና የእስራኤሉ ጠቅላይ ሚኒስትር ኢሁድ ባረክ ካለፈው ሳምንት ግብፅ ውስጥ አስቸኳይ የመሪዎች ጉባኤ በነበረበት ጊዜ የተፈጠረውን ደም መፋሰስ ለማቆም የገቡትን ቃል ሲያከብሩ ማየት እፈልጋለሁ ብለዋል።
የዋይት ሀውስ ቃል አቀባይ እንደገለፀው አራፋት የቀረበላቸውን ሀሳብ እያጤኑት ነው።
እስከዚያው ድረስ ግን ወደ 30000 የሚጠጉ ፀረ-እስራኤል ተቃዋሚዎች በዮርዳኖስ ከሚገኙት ፓሊሶች ጋር ተጋጭተዋል።
ከመላው አገሪቱ የተውጣጡ ተቃዋሚዎች ወደ እስራኤል ምዕራብ ዳርቻ ከተማ /ዌስት ባንክ/ በመጓዝ የፍልስጤም ስደተኞች እንዲመለሱ ጠይቀዋል።
የቆሰሉት የፖሊስ አባላትና ተቃዋሚዎች ቁጥር እስካሁን አልታወቀም።
ቀዩ የቻይና ሕዝብ ሴቶችን ከአንድ ልጅ በላይ እንዳይወልዱ የሚከለክለውን 20 ዓመት የሆነውን ፖሊሲ ለማሻሻል እየሞከረ ነው።
በዚህ የተነሣ ለእያንዳንዱ 119 ወንድ ወደ 100 የሚጠጉ ሴቶች እየተወለዱ ነው፤ ምክንያቱም ባልና ሚስት ሲወርድ ሲዋረድ በመጣው ባህል መሠረት ወንድ መውለድን ስለሚወዱ ነው።
በ2010 ቤጂንግ ይህን አለመመጣጠን ለማስወገድ ዕቅድ አውጥታለች፤ ይህንም ለማድረግ የወንዶችና የሴቶች ቁጥር ተመጣጣኝ እንዲሆን ሴት ፅንስን ብቻ መርጦ ማስወረድን የሚከለክል ሕግ ታወጣለች።
ስለዚህ አሁን ወንዶችን በማስወረድ ያለውን የጾታ ክፍተት የማጥበብ ተስፋ አላቸው።
ምን ዓይነት አገር ነች!
ከሮይተር የተገኘው ዜና እንደገለጸው ጾታን ለይቶ ማስወረድ ተከልክሏል፤ ግን እንደ አልትራሳውንድ ያለው የቴክኖሎጂ ውጤት የፅንሱን ጾታ በቅድሚያ በቀላሉ ለማወቅ አስችሏል፤ ይህም ሴቶችን የማስወረድን ዕድል እንዲጨምር ያደርጋል።
የጾታን አለመመጣጠን ለመለወጥና የገጠር ነዋሪዎች በመጀመሪያ ሴት ከወለዱ ሁለት ለጆችን ለመውለድ እንዲችሉ የሚፈቅድ ሁኔታ እንዲኖር ለማድረግ ፍላጐቱ ቢኖርም እንኳን ቻይና አንድ ልጅ የመውለድን ፖሊሲ ለማስወገድና ይህን የሚቃወሙትን ከመቆጣጠር ለመቆጠብ ምንም ፍንጭ አላሳየችም።
ይህን ሐሳብ ከሚደግፉት አንዷ ማኦ ሄንግፎንግ ናት፤ እሷም በ1988 ሁለተኛ ልጅ በማርገዟ በሻንጋይ የሳሙና ፋብሪካ ከነበራት ሥራ እንድትወገድ ተደርጋለች።
ባለፈው ሚያዚያ የሻንጋይ የሕዝብ ደኀንነት ቢሮ የአንድ ልጅ መውለድን ፖሊሲ በመቃወም ቅስቀሳ በማድረጓ በሠራተኛ ካምፕ ውስጥ 18 ወራት እንድትታሰር ፈርዶባታል።
በሌላ ዜና እንደተገለጸው የሴቶች እኩልነት ተከራካሪዎች በዩናይትድ ስቴትስ ውስጥ የሁለተኛ-መደብ ዜጋዎች መሆናቸውን አሁንም ያምናሉ።
ፖሊስ ዕሁድ ዕለት እንደገለፀው በማዕከላዊ ፑንጃብ ግዛት የሚገኘው አንድ የፖኪስታን ፍርድ ቤት እግዚአብሔርን በማናናቅ በመናገሩ በአንድ ክርስቲያን ሰው ላይ የዕድሜ ልክ እስራት ፈረደበት።
በፋይሳላባድ ወረዳ ኢንደስትራዊቷ ከተማ የአውራጃ ዳኛ ሻሂድ ራፊቅ በ1990 በአናሳ ክርስትያን ማህበረሰብ በተካሄደው የተቃውሞ ስብሰባ ወቅት ራንጅ ማሲህ የቁራንን ጥቅሶች ማንቋሸሹን ደርስውበታል።
ቅዳሜ በተሰጠው የፍርድ ውሳኔ ላይ፣ ራንጅ የ50000 /ወደ 870 የአሜሪካ ዶላር/ ቅጣት እንዲከፍል ዳኛው አዘዋል ብለዋል።
ራንጅ የተወነጀለው የከተማዋ ጳጳስ በ1985ቱ ኃይማኖትን የማንቋሸሽ ሕግ ምክንያት ራሳቸውን ከገደሉ በኋላ በተካሄደው የክርስቲያኖች የተቃውሞ ሰልፍ ወቅት በፋይሳላባድ ውስጥ የቁራንን ጥቅሶች የያዘ ማስታወቂያ በመቅደዱ ነው።
በሕጉ ላይ የተቃውሞ ዘመቻ ላይ የነበሩት የፋይሳላባዱ የካቶሊክ ጳጳስ ጆን ጆሴፍ ዳኛው ክርስትያኑን አዮብ መሲህን በ1990 በመንጀለኛነት ሲፈርድበት ከሳህዋል አውራጃ ፍርድ ቤት ውጭ ጭንቅላቱ ላይ ተኩሶ ራሱን ገደለ።
አዮብ መሲህ በ1998 የእስልምናን ዝና በማጥፋቱ የአክራሪ የእስላም መሪዎችን ላስቆጣው ለእንግሊዙ ሳልማን ሩሽዲ «ሰይጣናዊ ጥቅሶች» ድርሰቱ ያለመረጃ በመከራከሩ ተቀጥቶ ነበር።
ኢምና የፖኪስታን ከፍተኛ ፍርድ ቤት እስልምናንም ሆነ ነቢዮ መሐመድን የሚያንቋሽሽ አንድም ቃል አለመናገሩን የካደውን አዮብ መሲህን በነፃ ለቋል።
በፖኪስታን ወንጀለኛ መቅጫ ሕግ መሠረት ሃይማኖትን ማንቋሸሽ በሞት ያስቀጣል።
ይሁን እንጂ እስካሁን በአገሪቱ በሃይማኖት ማንቋሸሽ ምክንያት የሞት ቅጣት አልተፈፀመም።
የክርስቲያን መብት ተከራካሪዎች በሟቹ ወታደራዊ ጄኔራል ዝያ-ውል ሐቅ የተጀመረውን ሕግ የሚቃወሙት ሕጎቹ በአብዛኛው የሚውለው ክርስቲያኖችን ለማሰቃየት ወይም አክራሪዎችን በአገሪቱ ለማስፈር ነው ይላሉ።
የዩ.ኤስ የጦር መርከብ ከቀይ ባሕር ወደብ ከኤደን ነዳጅ እየሞላች በነበረችበት ጊዜ፣ ከአሸባሪዎች ቦምብ ሳይሆን አይቀርም፣ ተመትታ ለዕድሳት ወደ ዩ.ኤስ ጉዞዋን ጀምራለች።
ዴቭ ጋብላክ እንደዘገበው የዩ.ኤስ መርከብ ኮል ከኤደን ወደብ ተጐትታ ወጥታ የተጐዳችውን መርከብ ተሸክማ ወደ አገሯ የምትወስዳትን የኖርዌ የመጓጓዣ መርከብ እየተጠባበቀች ነው።
አራት ጐታች ጀልባዎች የዩ.ኤስን የጦር መርከብ ኮልን በቀስታ እየጐተቱ ከየመን ደቡባዊ ወደብ ከኤደን ሲያወጧት የአሜሪካ ብሔራዊ መዝሙር ተዘመረ።
ኮል ከሁለት ሳምንት በፊት 17 የዩ.ኤስ መርከበኞችን በገደለው ባጥፍቶ ጠፊዎች ይመስላል በተወረወረው ቦምብ ተመትታ ክፉኛ ተጐድታለች።
መርከቧ ተጐትታ ስትወጣ ደኀንነቱ በጣም የተጠናከረ ነበር።
የአሜሪካና የየመን መትረየስ የያዙ ቃኝ ጀልባዎች ከሚበሩ ሄሊኮኘተሮች ጋር ከባሕሩ ማህል እስከምትደርስ ድረስ አጅበው ወሰዷት።
አንዳንድ የመናዊያን መርከቧ ተጐትታ ስትወጣ እፎይታ ተሰምቷቸዋል።
ብዙዎቹ የአገሪቷ ነዋሪዎች የመርከቧ በቦምብ መመታት ዩ.ኤስ በባሕረ ገቡ አገር ወታደሮቿን እንዲቆዩ ለማድረግ ምክንያት ይሆናታል የሚል ሥጋት አድሮባቸው ነበር።
ዲኘሎማቶችና ተንታኞች አስተያየት ሲሰጡ የደረሰውን ጥቃት በጋራ መመርመሩ በዓለም ብቸኛዋ ኃያል አገርና በዳሃዋ ግን ስትራቴጂያዊ በሆነች አረብ አገር መካከል ያለውን ግንኙነት ያጠነክረዋል ብለዋል።
የዩ.ኤስና የየመን ባለሥልጣናት ይህን ቦምብ ያፈነዱት እስላማዊ ነውጠኞች መሆናቸውን እንደሚያምኑ ይናገራሉ።
እስካሁን በትንሹ የታወቁ ሁለት እስላማዊ ቡድኖች ለደረሰው ጥቃት ኃላፊነቱን ወስደዋል።
የየመን ባለሥልጣናት ለጥያቄ 70 ሰዎችን መያዛቸውን ተናግረዋል።
ከእነዚህም ውስጥ በ1980ዎቹ አፍግሃኒስታን ውስጥ የሶቭየትን ኃይል ከተዋጉ በኋላ ወደ የመን የመጡት የአፍጋን-አረብ ወደ ዘመቶች ይገኑበታል።
ዴቭ ጋቭላክ ለአሜሪካ ድምፅ ዜና አገልግሎት ከካይሮ።
የቀድሞው የእስራኤል ጠቅላይ ሚኒስቴር ሺሞን ፔሬዝ በቅርቡ የመካከለኛው ምስራቅን ብጥብጥ ለማስቆም ሙከራ ለማድረግ ከፍልስጤሙ መሪ ከያሲር አረፋት ጋር እንደሚገናኙ ይጠበቃል።
ይህ ስብሰባ የሚካሄደው በሁለቱ ወገኖች አዲስ ግጭት መሀል ነው።
ዛሬ ውጊያ የተነሣው በራማላ፣ በሄብሮን፣ በእስራኤልና በጋዛ መሸጋገሪያ ጠረፍ ላይ ነው።
ሶስት ፍልስጤማውያን ተገለዋል በትንሹ 49 ሠዎች ደግሞ ቆስለዋል።
በአንድ ምሽት የእስራኤል የጦር መርከቦች ሶስት ከአራፋት ጋር የወገኑትን የፋታህ የፖለቲካ ድርጅቶች ዋና ዋና ቢሮዎችን አጥቅተዋል።
እስራኤል ይህንን ለፍልስጤማውያን የጐሬላ የጦር ስልት መልስ ነው ብላለች።
አረፋት ይህንን ጥቃት እያወገዙ ይገኛሉ።
ስለ ዩ.ኤስ - ሩሲያ ቴክኖሎጂ ሲምፖዚየም የሚከተለውን ዘገባ ያንብቡ።
የሩሲያን ኢኮኖሚ ተፃራሪ ሁኔታ አጠቃሎ የያዘ ነው፤ ያልተጠለፈ ሰፊና ጠቃሚ የሆነ የኢንፎርሜሽን ቴክኖሎጂ ውጤት አላቸው፤ ግን ለውጭ ገበያ የሚያቀርቡት የኢንፎርሜሽን ቴክኖሎጂያቸው ከጦር መሣሪያ የውጭ ገቢያቸው አንድ አሥረኛውን ብቻ የሚሸፍን ነው፤ /ከሕንድ የኢንፎርሜሽን ቴክኖሎጂ ሽያጭ አንድ አሥራ ሶስተኛውን ብቻ የሚሆን ነው/።
በርካታ አዳዲስ ቴክኖሎጂዎችን ፈጥረዋል፤ ግን ባለቤቱ ማን እንደሆነ አይታወቅም።
በእርግጥም የደኀንነት ሕጋቸውና የንብረት ባለቤትነት መብታቸው ከቻይና እንኳን ያነሰ ነው -- የፑቲን አስተዳደር ዮኮን አንኮታኩቶ ከጣለ በኋላ ገሸሽ በማድረጉ ብዙ ድርጅቶችን አጥቷል።
አሁንም ሊታመን በማይችል መጠን ያልተጠለፈ የኢንፎርሜሽን ቴክኖሎጂ አቅም አላቸው።
የኒውክሌር ሰርጓጅ መርከብ የሆነችው «ከርስክ» ለ118 የሩሲያ ወታደሮች ቋሚ የውሃ ውስጥ መቃብር ልትሆን ነው።
የሩሲያ ከፍተኛ የባህር ሀይል ባለስልጣን ሲናገሩ ተልዕኮው በጥልቅ ውሃ ውስጥ የሚዋኙትን ያሰጋቸዋል ብለው ባለሙያዎች ከወሰኑ አስከሬኖቹን ለማፈላለግ ጥረት እንደሚያርጉ ገልፀዋል።
በ «ከርስክ» ሰርጓጅ መርከብ ውስጥ የተሳፈሩት ሁሉ በነሐሴ ወር የተገደሉት መርከቧ በባረንትስ ባህር ውስጥ በፈንጂ ከተመታች በኋላ ነው።
የአደጋው መነሻ እስካሁን አልተረጋገጠም።
ዓለም አቀፍ የመርማሪዎች ቡድን አደጋው በተከሰተበት ሥፍራ ነገ ይደርሳሉ ተብሎ ይጠበቃል።
ሥራ አገኘህ?
ስለዚህ የቋሚ ተቀጣሪነት ዓለምን እንደገና ተቀላቅያለሁ።
ከገና በኋላ ከቀድሞ አለቆቼ የአንዱ ሚስት ከሆነችው የሥልክ ጥሪ ደርሶኛል /በመጨረሻው የቋሚ ሥራ ጊዜዬ/።
በምትሠራበት መስሪያ ቤት ለጡረተኞች ማህበረሰብ ረዳት የዕድገት ሠራተኛ ትፈልግ ነበር።
ከ4 ሣምንት በፊት እዚህ ጀመርኩ
ደብሊው ኤም በሱ ከማይመራው ወይም ሙሉ በሙሉ በሱ ከማይደገፈው ሕይወቴን በሙሉ አባል ከነበርኩበት የሃይማኖት ድርጅት ጋር የተቆራኘ ነው /ዩ.ኤም.ሲ/።
መጥምቃዊ የነበረች አያቴ በ1995 ከመሞቷ በፊት እዚህ ትኖር ነበር፤ ስለዚህ ከሥራው ጋር ብዙ ግንኙነት አለኝ።
ቢሮዎቻችን ከክፍት /ጣሪያ አልባ/ ቤቶች በአንዱ ውስጥ ናቸው፤ እኔም መስኮት ያለው የግሌ ቆንጆ ቢሮ አለኝ።
ሥራው ከቤቴ ወደ 12 ማይሎች ያህል ብቻ ይርቃል፤ እኔም ጧትና ከሰዓት በኋላ በከፍተኛ የትራፊክ ጭንቅንቅ ውስጥ እመላለሳለሁ።
እስካሁን ሁሉም የተሳካ ይመስላል።
---ኡህ በሰዎች ህይወት ላይ ተግባራዊ ለውጥ ለማምጣት ከምችልበት ቦታ ላይ በመሆኔ አመሰግናለሁ ለዘላለም እንዲሆን ተስፋ በማድረግ አዕምሮዬን ክፍት አድርጌ እጠብቃለሁ፤ ነገር ግን በአንድ ዓመት ወይም በአጭር ጊዜ ውስጥ ዕረፍት የለሽ እንደምሆን ይሰማኛል።
አለቃዬ በጣም ጥሩ ሰው ናት፤ ነገር ግን ወግ-አጥባቂና ቴክኖሎጂን ማለትም ኮምፒውተር፣ ኢንተርኔት፣ ወዘተ የማትወድ ናት።
ከአንድ ሣምንት ተኩል በፊት አዳዲስ ኮምፒውተሮች አግኝተናል፤ እሷ ግን ስለኤክስ ፒ /XP/ አቤቱታ እያቀረበች ነው /የሷ አሮጌ ኦ ኤስ /OS/ ዊንዶው 98--- የኔ ደግሞ 95 ስለሆነ እኔ በአደዲሶቹ ኮምፒውተሮች ጥልቅ የደስታ ስሜት ተሰምቶኛል።
ጥቂት መላመድ ብቻ ነው የሚያስፈልገው ብዬ አናግራታለሁ።
እናያለን።
ተስፋ ያደረኩትን ደመወዝ እያገኘሁ አይደለም፤ ነገር ግን እስካሁን ሣገኝ ከነበረው ደመወዝ ሁሉ የተሻለ ነው።
ራዲዮ ጣቢያ ውስጥ መደበኛ ሰራተኛ ሳለሁ ከዚህኛው ጥቂት ያነሰ አገኝ ነበር፤ ነገር ግን በጣም የተሻለ ደመወዝ እንዳላገኝ ብዙም ስሜቱ አልነበረኝም።
እስካሁን ድረስ በቴሌቪዥን ማስተዋወቄንና ቅዳሜና ዕሁድ በሬድዮ ማስተማሬን እየሠራሁ ነኝ፤ ስለዚህ ያ ገንዘብ ይጠቅማል።
እንደዚሁም በሚቀጥለው ወር ወይም በጥቂት ጊዜ ውስጥ በበለጠ ንቃት የድምፅ ተግባሬን ልጀምር ነው።
እቅዴ አስቀድሞ የመኪናዬን ዕዳ መክፈል ነው፤ ከዚያም ሌሎች ዕዳዎቼን ለመክፈል የምችልበትን ዘዴ ማፈላለግ ነው።
የጉዲፈቻ ማመልከቻውን ለመሙላት ጊዜው አሁን ይመስለኛል።
ተጨማሪ ዕዳዎችን ማምጣት ያስጨንቀኛል፤ ሆኖም እናቴና አባቴ በመክፈሉ ያግዙኛል።
ምን ያህል ሁሉ ነገር ውድ እንደሆነ መረዳታቸውን እርግጠኛ አይደለሁም።
ጉዲፈቻውን ከጓታማላ ወደ መምረጡ እንደምናዘነብል አስባለሁ፤ ነገር ግን እስካሁን በነገሩ ላይ የመጨረሻ ዕልባት አልሰጠነውም።
አሁን ገንዘብ ማግኘት ጥሩ አይደለም ማለት ይቻላል ምክንያቱም ብዙው እኔነቴ የሚቻለውን ያህል ማስቀመጥ ይፈልጋል፣ ሌላኛው ትንሽ የእኔነቴ ክፍል ደግሞ ንብረት፣ ንብረት፣ ንብረት፣ እያለ ይጮሀል።
በዴል ኮምፒውተርስ ምክንያት በስራዬ ቦታ ኤክስ ኤም የሙከራ ማዘዣ አለኝ፤ አሁንማ ሁል ጊዜ እንዲኖረኝ ጓጉቻልሁ።
ጂ ለልደቴ የምታምር የቢሮ ሲዲ ማጫወቻ ሸለመችኝ ረዳት ማዳመጫ ስላላት ከዚህ ሆኜ መስማት እችላለሁ።
የመኪና ሬድዮ እፈልግ እንደሆነ ጠየቀኝ፤ እና አልፈልግም አልኩት፤ ሆኖም እፈልጋለሁ።
የምፈልጋቸው ብዙ ነገሮች አሉ።
ጋራዥ።
የተሟላ የምግብ ቤት እቃ።
ለቤታችን አዳዲስ እቃዎችን።
አዳዲስ ልብሶች።
እያንዳንዱ ነገር አዲስ።
ነገር ግን ቤተሰብ አስበልጬ እፈልጋለሁ።
እንደሚመስለኝ የምፈልጋቸውን ነገሮች እኩሌታ አሁን ላገኛቸው እችላለሁ።
ገንዘቡን የምፈልገው ግን ወደፊት ነው።
ገንዘብ ዓለምን እስከሚዞርብኝ ድረስ ያሽከረክራታል።
የአልቃይዳ ሥራ አስፈፃሚ መያዙንና ከሜክኪኮ ወደ ዩ.ኤስ የኑክሊየር ጦር መሣሪያ በድብቅ ለማስገባት ማቀዳቸውን ተናዟል በማለት ታይም ዛሬ ገልጿል፤ ጽሁፉን ከዚህ ይመልከቱ።
ያወጡትን የስደተኞች ፖሊሲ በጥብቅ ብቃወምም ቅሉ ቡሽ አሁንም በድጋሚ የእኛ ሆነው መመረጣቸው ተመስገን የሚያሰኝ ነው።
ይህ ፖሊሲ ጠላት ድንበራችንን ጥሶ እንዲገባ ነገሩን ቀላል ያደርግለታል።
ከአሶስየት ፕሬስ፦ አንድ ብቸኛ ባለጠመንጃ ወንበዴ በሰሜን ኒው ዮርክ በሕዝበ በተጨናነቀ የእግር መንገድ እሁድ ዕለት ጥይት መተኮስ ጀምሮ ጥይት ከመጨረሱ በፊት አንድ ሰው አቁስሎ በሠራተኞች መሸነፉን ባለሥልጣኖች ተናግረዋል።
ባለ ጠብመንጃው ወንበዴ ከኒው ዮርክ ከተማ በስተሰሜን 90 ማይል ርቆ በሚገኘው ኪንግስተን ውስጥ በሃድሰን የእግረኞች መንገድ ከ9 ሰዓት ትንሽ አለፍ ብሎ መተኮስ ጀመረ።
የ24 ዓመቱ ባለ ጠብመንጃ ወንበዴ ወደ ቤስት ባይ መደብር ገብቶ መተኮስ ጀመረ።
ጥቃቱን ሲጨርስ በሜል ሠራተኞች መያዙን ፖሊ ገለጸ።
የአልስተር ከተማ ሱፐርቫይዘር የወንበዴው የማጥቂያ ጠብመንጃ ኤኬ-47 መሆኑን አውቋል።
«ሰው ሁሉ እየጮኸ ይሮጥ ነበር።
ከዚያም የጥይት ተኩስ ሰማሁ» አለ ምስክሩ ሂዘር ክሬይግ ለፎክስ ዜና ሲናገር።
ዋ!
አንድ ሰው ኤኬ 47 «ማጥቂያ በብመንጃ»ወደ ሜል ይዞ ለመግባት በመቻሉ በሰዎች ላይ ጥቃት አደረሰ ነው የምትለኝ?!
ግን ኒው ዮርክ እኮ ነው።
የመሣሪያ ሕግ አላቸው!
እናም ኒው ዮርክ ጥብቅ የመሣሪያ ሕግ ስላላት - ማለትም ዜጐች መሣሪያ መደበቅ ይከለከላሉ - መሣሪያ የያዘው ወንበዴ ባለሱቆችን እንደ መለማመጃ ታርጌት ሊጠቀምባቸው ይችላል፤ ምክንያቱም የመሣሪያው ሕግ የሜልን ባሱቆች እንዳሻው ሊያደርጋቸው ይችላል።
የታጠቀ ሰላማዊ ሰው ሜል ውስጥ ቢኖር ኖሮ ተጠርጣሪው ወንጀለኛ ጥይቱ እስከሚያልቅ ድረስ በመተኮስ በሰዎች ላይ ጉዳት ከማድረሱ በፊት ሰላማዊው ታጣቂ ይከላከለው ነበር።
ግን ኒው ዮርክ ውስጥ ሊሆን አይችልም።
ምክንያቱም እንደ እኔ ያለ መንጃ ፈቃድ እንኳን የሌለው ሰው በምንም መንገድ መሣሪያ በድብቅ መያዝ አልችልም፤ ፍሎሪዳ ግን ምንም ሳይታወቅብህ መሣሪያ ይዘህ ማለፍ ትችላለህ።
ቶዮታ ሞተር ኮርፖሬሽን አንድ ቀን የጃፖን ግዙፍ አውቶሞቲቭ የመኪና ፋብሪካ ኃላፊ ይሆናል ተብሎ በስፋት ለተጣለበት የኩባንያው መሥራች የልጅ ልጅ ለሆነው አኪዮ ቶዩዳ የደረጃ ዕድገት እንደሚሰጥ ማክሰኞ ዕለት ተናገረ።
የኪቺሮ ቶዮዳ የልጅ ልጅና የቶዮታ የክብር ሊቀ መንበር የሾይችሮ ቶዮዳ የበኩር ልጅ፣ ዕድሜው 46 የሆነው ማኔጂንግ ዳይሬክተር ቶዮዳ የአክሲዮን ባለሀብቶች ሰኔ ከተሰበሰቡ በኋላ ሥራ ላይ በሚውለው ቀላልነትና ቅልጥፍና እንዲኖረው ተደርጐ በተነደፈው የሥራ አመራር ሥርዓት ውስጥ የበላይነት ካላቸው 14 ማኔጂንግ ዳይሬክተሮች አንዱ እንደሚሆን የኩባንያው መግለጫ ገልጿል።
ማዕከላዊ ጃፓን ቶዮታ ከተማ ከተመሠረተው ቶዮታ በ1984 የተቀላቀለው ቆዮዳ የአውቶሞቲቭ መኪና ፋብሪካውን የኢንተርኔትና የቴሌማቲክስ -- ሽቦ አልባ መገናኛን ከተሽከርካሪዎች የመግጠም ቴክኖሎጂ - ሥራ ግንባር ቀደም እንዲሆን አደረገ።
ለወደፊቱ የቶዮታ ፕሬዚዳንት ሆኖ ይመረጣል ተብሎ የሚጠበቀው ቶዮዳ ለአውቶሞቲቭ መኪናዎች ዋነኛ ገበያ የሆነውን የቻይናውን ንግድ ይቆጣጠራል።
ቶዮዳ ለዓመታት የኮከብነቱን ስፍራ ይዟል።
እ.ኤ.አ በ2000ዓ.ም ቦርዱን በተቀላቀለበት ጊዜ የቦርዱ ወጣት አባል ነበር።
በፕሬዚዳንት ፉጂኦ ቶ በተደረገው ተሐድሶ የቶዮታ ዳይሬክተሮች ቦርድ አባላት ከ58 ወደ 27 ዝቅ እንዲሉ ተደርጓል።
የአስተዳደር ምክትል ፕሬዚዳንቶች ከ9 ወደ 7 ወርደዋል።
አዲሱ ሥርዓት «ውሳኔ አሰጣጥንና የሥራ እንቅስቃሴን እንዲያፋጥን» ተደርጐ የተነደፈ መሆኑን የቶዮታ ቃል አቀባይ ሽገሩ ሃያካዋ ተናግሯል።
በቾ እና በሊቀመንበር ሂሮሽ ኦኩዳ የተያዙት ከፍተኛ የሥልጣን ቦታዎች ለውጥ ሳይደረግባቸው ቆይተዋል።
ኪይችሮ ቶዮዳ አባቱ የጀመረውን የልብስ ፋብሪካ ወደ አውቶሞቲቭ የመኪና ፋብሪካ በመቀየር እ.ኤ.አ በ1937 ዓ.ም አውቶሞቲቭ የመኪና ፋብሪካውን መሠረተ።
ጤናማ ባልሆነው የደቡብ አፍሪካ ሕብረተሰብ ውስጥ እየኖሩ የብርቱካናማው ሠራተኞች ማኀበር ተብሎ ከሚጠራውና ነጭ ቀለም ከተቀባው ዋና መሥሪያ ቤት ውጭ የሚገኙ ሁሉም ነገሮች የተለመደ ይመስላሉ።
በነጭ ገበሬ የሚነዳ ፒክ አኘ የጭነት መኪና በኋላው የጫናቸውን ጥቁር ሠራተኞች እያንገጫገጨ ይሄዳል።
ከኮንራዲስ ባሻገር ካለው የገበያ አዳራሽ አንድ ጥቁር ልጅ እቃዋን ጠቅልላ የያዘች አንዲት ጠና ያለች ነጭ ሴት ለመርዳት ይሯሯጣል።
አንድ መኪና ከታች መንገድ ሲደርስ ታጥፎ ወደ ሼል ቤንዚን ማደያ ሲሄድ በጥቁር ቤንዚን ቀጂዎች ተከበበ።
ነገር ግን ከሁሉም የበለጠ ረጅም ከሆነው ህንፃና በነጭ ከተቀባው ብርቱካናማው ሠራተኞች ቢሮ ውስጥ -- ከደች ተራማጅ ቤተክርስቲያንና ትምህርት ቤት በቀር -- የደቡብ አፍሪካ ንፁህ የዘረኝነት ሥርዓት ይካሔዳል።
በርካታ ነጭ የቢሮ ሠራተኞች ለማኀበሩ አባላት የሚላኩ ደብዳቤዎችን በፖስታ ያሽጋሉ።
ነጭ ሴቶች ቡናና ሻይ ያስተናግዳሉ፤ በኋላም ስኒዎቹን ያጥባሉ የስኒ ማስቀመጫዎቹን ይወለውላሉ።
ነጭ ልጆች በቅርጫት ያለውን ቆሻሻ ይደፋሉ፣ መስኮቶቹን ይወለውላሉ።
ጥቁር ሠራተኞች በፍጹም አይታዩም።
ወጥ ቤት ወይም መጋዘን ወይም መጻሕፍ መደብር ውስጥ የሉም።
«የራሳችን የሆነ ኀብረተሰብ እንዲኖረን ከፈለግን ሥራውን ሁሉ እኛው እራሳችን ለማከናወን ፈቃደኛ መሆን አለብን» ብለዋል የቀድሞው ጠቅላይ ሚኒስትርና በ1980 የተመሠረተው የብርቱካናማው ሠራተኞች መሪ ልጅ ሄንድሪክ ቬርወርድ።
በእርግጥም የራሳቸውን ኀብረተሰብ ይፈልጋሉ።
ጆሃንስበርግ የሕዝብ መዝናኛዎችን ለሁሉም ዘሮች ክፍት ካደረገች ዘንድ የኬኘን የነጮች የባሕር ዳርቻ በሙሉ በጥቁሮች እስከተጥለቀለቁ ድረስ፣ እንዲሁም የታገደውን የአፍሪካ ብሔራዊ ኮንግሬስ ሰባት መሪዎችን መንግሥት በመፍታቱ በቀሪው ደቡብ አፍሪካ ውስጥ የዘር መድልዎ ምሰሶዎች ይንኮታኮታሉ።
ግን ከዚህ በምሥራቅ ትራንስቫል የበቆሎ ማሳዎች መካከል በምትገኝ ጭር ያለች ከተማ በሞርገንዞን ውስጥ የኦሬንጅ ሠራተኞች ምሰሶዎቹን አጠንክረው ይዘዋል።
የኦሬንጅ ሠራተኞች -- ከደች ፈልሰው የመጡ  አፍሪካኒሮች ጀግና ከሆነው ከኔዘርላድ የኦሬንጅ ሠራተኞች የዘር መድልዎን የመጨረሻ አቋማቸው ያደረጉት።
እንግዲህ ከዚህ ላይ ነው የኦሬንጅ ሠራተኞች የዘር መድልዎን የመጨረሻ አቋማቸው ያደረጉት።
ሐሳባቸው ጥቁሮች የሌሉበት ከተማ መጀመሪያ መመሥረት ከዚያም አጠቃላዩን ሀገር መመሥረት ነው።
ይህ አፍሪካ ውስጥ የማይረባና ፍጹም ከንቱ የሆነ ጥረት ይመስላል።
የአባልነት መታወቂያ ያላቸው የኦሬንጅ ሠራተኞች 3000 ብቻ የመሆናቸው ሐቅ ወደ ዕብደት ደረጃ ያደርሳቸዋል።
ግን በአሁኗ ደቡብ አፍሪካ ሁሉንም ነጮች የያዘ የተወሰነ ክልል በመፍጠር የአፍሪካነር አገር መመሥረት የሚለው ሐሳባቸው ከአገሪቱ አምስት ሚሊዮን ነጮች አንድ ሶስተኛ ያህል የሚይዘው ቀኝ ክንፍ ዋና ፍላጐት ነው።
የአፍሪካነር ፈላስፋዎችና የሃይማኖት ሊቃውንት የነጮችን አገር ለመመሥረት ከረጂም ጊዜ ጀምረው ሲያሰላስሉ ቆይተዋል።
የኦሬንጅ ሠራተኞች ይህን ስብከት ወደ ተግባር እየለወጡት ነው።
ስለሆነም ቲ-ሸርቱና ጂንሱ በግሪስ የተበከለው ገበሬው ጆሃን ፊሸር በገዛ መሬቱ ላይ እየተንከባለለ መኪናውን ይጠግናል፣ ቡሎኑን ያጠብቃል።
ደቡብ አፍሪካ ውስጥ በአብዛኛዎቹ የእርሸ ቦታዎች መኪና የሚጠግኑት ጥቁር ሠራተኞች ናቸው።
ከዚህ ግን አይደለም።
ሚስተር ፊሸር ኘሎውስ የራሱን ማሳ ያርሳል፣ ማሽላውንና ሱፉን ይዘራል፣ እንዲሁም በጐቹን ይቀልባል።
ከፋይበር ግላስ ፋብሪካው በኋላ አራት ነጭ ሠራተኞች የውሃ ታንኮችን ይገጣጥማሉ፤ በትርፍ ሰዓታቸው ደግሞ ከመንገዱ ባሻገር የከተማ መኖሪያ ቤቶችን ይሠራሉ።
ከዋናው መንገድ አሊዳ ቬርውርደና ሴት ልጇ የልብስና የጨርቃጨርቅ ሲጠብቁ ይውሉና ለቀሪው ቤተሰብ ምግብ ለማዘጋጀት ወደ ቤታቸው ይገሰግሳሉ።
ከወንዙ ታች የኦሬንጅ ሠራተኞች አንድ ቡድን የጐልፍ መጫዎቻ ሜዳውን ለማጠናቀቅ ይሠራሉ።
ነጮች ራሳቸው የሚጫወቱበት ከሆነ እራሳቸው መሥራት አለባቸው በማለት የምክር አገልግሎት የሚሰጠው ኤንጂኒየር ዊለም ቫን ሂርደን ተናግሯል።
«እንደ ሕዝብ መኖር ከፈለግን» ይል ይህ ሰው «የአኗኗራችንን ሁኔታ መለወጥ አለብን።»
አፍሪካነር በሌሎች ላይ መተማመኑን ማቆም አለበት።
የዘር መድልዎን የተዋጣለት ለማድረግ በሚያደርጉት ጥረት የኦሬንጅ ሠራተኞች አብዛኛዎቹ የታደሉ ነጭ ደቡብ አፍሪካውያን ላለመቀበል የሚሞክሩትን ሐቅ አግኝተዋል፤ ይህም ሐቅ አንድ ጌታ በባሮቹ ላይ ተማምኖ እስከኖረ ድረስ ምንጊዜም ጌታ ሆኜ እኖራለሁ ብሎ መጠበቅ አይኖርበትም የሚለው ነበር።
«የዘር መድልዎ ማለት እርካሽ የጥቁር ጉልበትና ከዚህም ጋር ተያይዘው የሚሄዱ ድሎቶችን መፈለግ ከሆነ ግን ደግሞ ጥቁሮችን በማኀበራዊና ፖለቲካዊ ጉዳዮች ውስጥ እንዳይገቡ ለማግለል የምትፈልግ ከሆነ ስለዚህ እነዚህ ሁለት ተቃራኒ ጉዳዮች ለምንጊዜውም ሊቀጥሉ አይችሉም» ብሏል ሚስተር ቬርወርድ።
የዘር መድሎ መሐንዲስና ከ1958-1966 የደቡብ አፍሪካ ጠቅላይ ሚኒስትር የነበሩት የሟች አባቱ የሄንድሪክ ኤፍ ሼርውርድ ሥዕል ሥር ሳሎን ውስጥ ተቀምጦ ነበር።
ልጁ አዛጋ፣ አንድ ቦታ በዘር መድልዎ ላይ ትልቅ ስህተት ተሠርቷል፤ ዛሬ ነጮች መለያየትን ለመቆጣጠር እንኳን በጥቁሮች ላይ ይተማመናሉ።
«ጥቁር ሠራተኞችን ከማስወገድ ይልቅ በእነሱ ጉልበትን መጠቀምን እንደ መታደል በመቁጠር ሰዎች የመለያየት የተለየ አቅጣጫ ይዘዋል።
ግን የእኔ አባት የሚለው መለያየት ማለት እውነተኛ መለያየት ነው» አለ ልጁ።
የኦሬንጅ ሠራተኞች ከልባቸው ይናገራሉ።
«ደቡብ አፍሪካ ውስጥ ያለው ሁኔታ ከሞራል አንፃር የተሳሳተ ነው ከሚለው የዓለም አስተያየት ጋር እንስማማለን» አለ የኦሬንጅ ሠራተኞች ዋና ቁም ፀሐፊና ትንሽ መጽሄት አታሚ ፒተር ብሩወር።
«አንድም ከልብ መዋሐድ አሊያም ከልብ ማግለል ይኖርብናል።»
ሞርዜንዞን ለረጂም ጊዜ በአፍሪካነር መንግሥት ልዩ ይዞታ ሥር የቆየ መሬት ነበር።
እንደ ሚስተር ቬርውርድ አመለካከት ከሆነ የጥንቶቹ አፍሪካነር አቅኝዎች በምሥራቅ ትራንስቫል ከጠቁሮች ሳይቀር ቀድመው የሰፈሩ ሕዝቦች ነበሩ።
ስለዚህ ሞርጌንዞን በ1908 በአንድ ቡድን ሥር ሲጠቃለል የመሬቱ ባለቤት የነበረው ገበሬ ነጮች ብቻ በከተማ እንዲኖሩና ጥቁሮች ግን ከዚያ ሲሠሩ ውለው ማታ ግን ጥለው እንዲወጡ የሚያዝ ገደብ አወጣ።
ዛሬ ሞርጌንዞን 800 ነጮች የሚኖሩባትና ሁለት የተነጠፉ መንገዶች ያሏት ከተማ ናት።
በተሰነጣጠቀው የእግረኛ መንገድ ሳር በቅሏል፤ ብዙ ቤቶችና ሱቆችም ኦና ሆነዋል።
ጥቂት ፋብሪካዎች አሉ፤ ማዕድኖች የሉም።
ደቡብ አፍሪካ ውስጥ በማንኛውም ቦታ የዘር መድልዎን የሸረሸረው የሕዝብ ቆጠራ እንቅፋት ያልሆነበት የኦሬንጅ ሠራተኞች አዲሷን አገራቸውን ሊመሠርቱ የሚችሉበት ተስማሚ ቦታ ነበር።
እስካሁን 150 የኦሬንጅ ሠራተኞች ወደዚህ መጥተው ባለፉት ሶስት ዓመታት ወደ አንድ ሚሊዮን የሚጠጋ ዶላር በማውጣት ንብረት ገዝተዋል።
እስካሁን ፍጹምና አጠቃላይ የሆነ የማግለል ተግባር በተጨባጭ አይታይም።
ከከተማው ወሰን ትንሽ አለፍ ብሎ በአካባቢው በሙሉ 2000 ጥቁሮች ተቀጥረው የሚሠሩበት ሻንቲታውን አለ።
ሁሉንም ከሥራ ለማባረር የኦሬንጅ ሠራተኞች ዝንባሌ ቢኖራቸውም እነሱን ለመተው አይጣደፉም።
ከኦሬንጅ ሠራተኞች ቢሮ ትንሽ ከፍ ብሎ ከሚገኝ የባቡር ሐዲድ ጣቢያ የሚሠራ አንድ ጁላይ የሚባል ወጣት /በተወለደ ጊዜ የተሰጠው ስም ነው/ ነጭ ቀለም የተቀባውን ሕንፃ እያመለከተ እንደ እውነቱ ከሆነ «ከዚያ ለመግባት አይፈቀድልኝም፤ የማውቀው ይህንን ነው» ብሏል።
የኦሬንጅ ሠራተኞች ያልሆኑት 650 የሚሆኑ የአካባቢው ነጮች ከባድ ችግር ላይ ወድቀዋል።
የቻሉትን ያህል ቢሞክሩም ያለ ጥቁር ሠራተኞች ሕይወት የሚታሰብ አልሆነላቸውም።
«የማይቻል ነው፤ የማይቻል ነው» አሉ ለብዙ አሥርት ዓመታት የገበያ አዳራሹን ሥራ ሲያካሂዱ የቆዩት በዕድሜ የገፉት እነ ኮኖራዲስ።
«ያለ እነሱ እርዳታ ምንም መሥራት አንችልም» አለች ሚስስ ኮኖራዲ።
«ኦ አይቻልም።
እነሱ ያስፈልጉናል፤ እነሱን ስለሰጠንም አምላክን እናመሰግናለን።»
የሞርጌንዞን ከንቲባነት ጨምሮ የያዘው የሼል ቤንዚን ማደያ ባለቤት ሩዲ ቫን ዳይክ የኦሬንጅ ሠራተኞች ከተማይቱን የአገር መሣለቂያ በማድረጋቸው ተጨንቋል።
«እኛ እንድናደርግ የሚፈለግብን ነገር ሁሉ ተግባራዊ ሊሆን አይችል» አለ፣ ምንም ማድረግ አይቻልም፤ 16 ጥቁሮችን ቀጥሯል።
«16 ነጮችን ለመቅጠር አቅም የለኝም።
በዚህ ደመወዝ ለመሥራት መቀጠር የሚችል አፍሪካነር ቢኖር የገንዘብ አያየዝ የማያውቅ መሆን አለበት።»
ወደ ቬርውርድ ቤት ስንመለስ ሄንድሪክ ኤስ.አር ከሄንድሪክ ጀ.አር እራስጌ ሆኖ ወደታች ይመለከታል።
እንደልጅየው እምነት የደቡብ አፍሪካን ኀብረተሰብና ፖለቲካ ውህደት ወደ ኋላ መመለስ እንደማይቻል አፍሪካነሮች በመጨረሻ በተገነዘቡ ጊዜ ሞርጌንዞን ታሸበርቃለች።
«ለኀብረተሰባቸው እስከሚዋጉ ድረስ መጠበቅ እንደማይኖርባቸው ሕዝቦቻችንን እንገፋፋለን» አለ ሚስተር ቬርውርድ።
«አሁን ባለው ሕዝብ መሠረት ማንኛውም አዲስ መንግስት ከቁጥር የሚያስገባው ኃይል እንሆናለን።»
በመጓጓት የኦሬንጅ ሠራተኞችን የእሱ አባት ከሕግ ውጭ ካደረገው ከአፍሪካ ብሔራዊ ኮንግረስ ጋር ያወዳድራል።
የጥቁሮችን ምኞት የሚገድብ ሕግ እስካልወጣ ድረስ የአፍሪካ ብሔራዊ ኮንግሬስ ሊገታ አይችልም።
«በተመሳሳይ ሁኔታ የአፍሪካነሮችንም ሐሳብ የሚገታ መንግሥት የለም።»
የሚገፋፋ በመምሰሉ ይቅርታ ይጠይቃል።
«ተመልከቱ» አለ፤ «ቀሪው ደቡብ አፍሪካ የተለያዩ ስደተኛ ብሔረሰቦች ወይም ዘሮች ተቀላቅለው የሚኖርባት አገር እንድትሆን ከፈለጉ የእነሱ ምርጫ ነው።
እንተዋቸዋለን።
የራሳችንን ሻይ ለመጠጣት ብቻ ነው የምንፈልገው።»
ራሳቸውንም ሊያስተናግዱ ይችላሉ።
አንድ ታላቅ ኤሊ መንግሥት ያልተሳካለትን ተግባር አከናውኗል፦ ፊሊፒኖን በበቂ ሁኔታ መናገር ችሏል።
ስድስት ተኩል ጫማ እርዝመት ያለውና ፖንግ ፖጐንግ ተብሎ የሚጠራው ኤሊ በልጆች የቴሌቪዥን ፕሮግራም «ባቲቦት» ኮከብ ሆኖ የሚሠራ ባዶ ባሕሪ ነው።
የሚናገረው በፊሊፒኖ ብቻ ነው።
«ባቲቦት» የዩ.ኤስ «ሲሳም እስትሪት» ፕሮግራም ዲቃላ በመሆን በ1983 ተጀምሮ በፊሊፒኖች ግልጽ ጥረት ሊዳብር ችሏል።
የሬዲዮ ፕሮግራሞችና መጻሕፍት ይህን በየቀኑ የሚቀርበውን የቴሌቪዥን ሾው ተከታትለውታል።
የጥንት የፊሊፒኖ ቃል የሆነውና «ጠንካራ» ወይም «የሚታገል» የሚል ትርጉም ያለው «ባቲቦት» በሂደት የፊሊፒኖ ቋንቋ አገልግሎት ላይ እንዲውል ጠንካራ ተከራካሪ ሆኗል።
«የራሳቸውን ቋንቋ  መጠቀም ምንም የበታችነት ስሜት የማያስከትል መሆኑ ተራው ወጣት የፊሊፒኖአዊውን ይመስጠዋል» በማለት ራንዲ ዴቪድ የተባለ ሶሺዎሎጂስት ሰውና ታዋቂ የቴሌቪዥን የንግግር መድረክ አዘጋጅ ገልጿል።
«ይህን ፕሮግራም የዛሬ ስድስት ዓመት ስንጀምር ለአብዛኛው የመካከለኛ መደብ ፊሊፒኖአዊ የማይስብ ነበር» ሲሉ ሊዲያ ብራውን የተባሉ የዝግጅት ክፍሉ ፊጣሪ ይናገራሉ።
አሁን አለች «አከራካሪ ጉዳይ መሆኑ አብቅቷል።
የ«ባቲቦት» ስኬታማነት ምሁራንና መንግሥት ፊሊፒኖ ወደ ብሔራዊ ቋንቋነት ደረጃ እንዲደርስ ካደረጉት ጥረት ጋር በጉልህ ተፃራሪነት የሚታይ ነው።
ፊሊፒኖ--በአንድ ወቅት ፒሊፒኖ ይባል ነበር-- በአብዛኛው ታጋሎግ ነው፤ ታጋሎግ በማላያ የሚገኝ ቋንቋ ሲሆን የሚነገረውም በአገሪቱ በሉዞን ዋና ደሴት በከፊል ነው።
ብሔራዊ ቋንቋ በመሆኑ ጉዳይ ተቃውሞ የሚነሣው በአጠቃላይ እንግሊዝኛን ከሚመርጡት ከአገሪቱ የልሁቃን አባላት ነው።
ግን ደህና ኑሮ የሚኖሩት ፊሊፒኖች እንደ እንግሊዝኛ የተስፋፋውን ቋንቋ ስለመጠቀም ያላቸውን ምክንያት ለማቅረብ በጣም ፈጣኖች ናቸው፤ በፊሊፒኖች ላይ ያላቸውን አጉል ጥላቻ ለመግለጽ ግን በጣም ዳተኞች ናቸው ብለዋል ለሀገር ቋንቋ ተከራካሪዎች።
«ለመካከለኛውና ለከፍተኛው መካከለኛ መደብ /ፊሊፒኖ/ ዝቅተኛ ቦታ የሚሰጠው ነው» ብሏል የፊሊፒንስ የኩኤዞን ከተማ ዩኒቨርስቲ የፊሊፒን ጥናት ፕሮፌሰር ቤን ሉምበራ።
ደግሞ ቅር መሰኘትም አለ።
ሌሎች የፊሊፒኖ ተቃዋሚዎች ታጋሎግ ከማይነገርባቸው ክፍለ ሀገሮች የመጡ ናቸው።
አብዛኛው የአገሪቷ ሕዝብ ከማንኛውም ሌላ ቋንቋ ይልቅ ፊሊፒኖን እንደሚረዳ በቅርቡ የተደረጉ ጥናቶች ቢጠቁሙም እንኳን የእየራሳቸው ቋንቋዎችም እኩል ክብደት ሊሰጣቸው እንደሚገባ ይከራከራሉ።
/በአገሪቷ ውስጥ ሰባት ዋና ዋና ቋንቋዎችና 70 የቋንቋ ስልቶች አሉ።/
ምን ቋንቋ እንናገር የሚለው ፊሊፒንስ ውስጥ በስሜት ተገፋፍቶ የሚፈጠር የማዕድን ቦታ ነው።
ይህ አመለካከት አገሪቷ በዩ.ኤስ ቅኝ ግዛት ሥር በነበረችበት ጊዜ በነበረው ግንኙነት፣ በፊሊፒን መደባዊ መዋቅር፣ ሕዝቡ ለክልሉ ታማኝ በመሆኑና በጂኦግራፊም አገሪቷ ደሴት በመሆኗ አንፃር ሥር የሰደደ ነው።
ፊሊፒንስ የዩ.ኤስ ቅኝ ግዛት በነበረችበት ጊዜ እንዳደረጉት ሁሉ አሁንም ለአብዛኛዎቹ የፊሊፒንስ ልጆች የውጭ ቋንቋ ቢሆንም እንኳን መምህራኑ በአብዛኛው የሚያስተምሩት በእንግሊዝኛ ነው።
በዚህም የተነሣ በቤታቸው በአንድ ቋንቋ ት/ቤት ደግሞ በሌላ ቋንቋ ይናገራሉ።
ለፊሊፒኖ ያለውን በሠለጠነው ዘመን የሚታየውን ባሕላዊ ማመንታት «በቋንቋ ላይ ያነጣጠረ የአእምሮ ቀውስ» በማለት ሚስስ ብራውን ሰይመውታል።
ይህ ጉዳይ ለብዙ ዓመታት እየተለሳለሰ ቆይቷል።
የተጧጧፈ ክርክር ለማነሣሣት ብዙ ጊዜ አይወስድም።
የፊሊፒኖ ችሎታቸው ተለዋዋጭ የሆነው ፕሬዚዳንት ኮራዞን አኩኢኖ ይህ ቋንቋ የሥራ ቋንቋ እንዲሆን ባለፈው ዓመት ሲገልጹ ክርክራቸውን በአብዛኛው በእንግሊዘኛ የቀጠሉት አብዛኛዎቹ ሕግ አውጪዎች ሁካታውን አቀለጡት።
ግን የፊሊፒኖ በርካታ ደጋፊዎች የቋንቋው ተቃዋሚዎች ተስፋ እየቆረጡ ሲሄዱ ተመለከቱ።
«ባቲቦት»ን ጨምሮ ሚዲያው ወሳኝ ሚና መጫወቱን አመኑ።
የፊልምና የሚዲያ ዋና ጽሑፍ አቅራቢ ሬኔ ቪላኑኤቫ እንደሚለው «ባቲቦት» የፊሊፒኖን ዓላማ ለማራመድ የተጀመረ አይደለም።
«ቋንቋውን ለማስተማር ብቻ አስበን የተነሣን አይደለንም» ይላል፣ «ብቻ እየተጠቀምንበት ነው።»
ሰሞኑን «ባቲቦት» እየተዘጀ ያለው አንድ የእንጨት መሰንጠቂያ ቤት ለዚህ ሥራ እንዲመች ተደርጐ እንደልብ በማያወላዳ $3,000 ባጀት የአንድ ሰዓት ዝግጅት እየተሠራ ነው።
ከአገሪቱ አምስት ማሰራጫዎች በሁለቱ ከሰኞ እስከ አርብ እየተላለፈ ነው።
ከ400,000 በላይ ተመልካች ያለው «ባቲቦት» በአገሪቱ ውስጥ በቀን ከሚተላለፉ ፕሮግራሞች ከፍተኛ ተመልካች ካላቸው ከአራቱ ጋር የሚወዳደር ነው።
ግን የማስታወቂያ ገቢው በቂ አይደለም።
በየወቅቱ ፕሮግራሙ ይታጠፋል የሚል ሥጋት አለ።
«ባቲቦት» እንደ «ሲሳም እስትሪት» የመሻሻል ሁኔታ አይታይበትም።
የመድረኩ ድምፅ ማስተጋባት።
ትርዕይቱ አንዳንዴ ሊጠነዛ ይችላል።
በፕሮግራሙ ሁለት ብቻ ትልልቅ አሻንጉሊቶች አሉ፤ እነሱም ፖንግ ፓጐንግና ኪኮ ማትሲንግ የሚባለው የዝንጀሮ አሻንጉሊት ናቸው።
ግን የፊልሙ አሠራር ከማንኛውም የሀገር ውስጥ ፕሮግራም ጋር የሚመጣጠን ነው።
የዝግጅቱ የፈጠራ ችሎታ የቴክኖሎጂውን ጉድለት የሚሸፍን ነው።
ፕሮግራሙ እንደ ኑክሌር የጦር መሣሪያና እንደ አካባቢ ሁኔታ ያሉ አወዛጋቢ የሆኑ ርዕሶችን የማቅረብ ፍርሃት የለውም።
«ባቲቦት» እንኳን በቋንቋው ጦርነት ያሸነፈ የለም።
በቅርቡ በቀረበው አንድ ምዕራፍ ማስታወቂያዎቹ በሙሉ ያቀረቡት በእንግሊዝኛ ነበር።
ሁላችሁም ወደ አዲሱ ድረ-ገፄ እንኳን ደህና መጣችሁ።
የቀድሞውን የድረ-ገፄ መፅሔት ስራዎች ከአጠቃላይ ማስታወሻ ስር በማስገባት የሥራ ማስታወሻዬን ደግሞ በድረገፁ በስተቀኝ በኩል «የስራዬ ማስታወሻ» በሚል ርዕስ እንዲካተት ወስኜአለሁ።
የንግግር ነፃነት ነው እሺ!
ቡሽ አሸንፈዋል!
እሺ ከዚያስ በኋል።
የሚቀጥለው ሐሳቤ።
አሸባሪው ያሲር አረፋት ስለሞቱ ዓለም በተሻለ ሁኔታ ውስጥ ይገኛል።
የተውልንን ታላቅ ቅርስ የሚያሳይ የአንድ ደቂቃ ጥሩ ቪዲዮ ይኽውላችሁ።
ይህ ሰው «የነፃነት ተዋጊ» እየተባሉ በዋናው የዜና አውታሮች ሲነገርላቸው የቆዩ በዚህ ምዕተ-ዓመት ቀደምት የሽብርተኝነት ፈጣሪዎች ከሆኑት ሰዎች አንዱ ነበሩ።
በእሳቸው ምክንያት በብዙ ሚሊዮን የሚቆጠሩ ፍልስጤማውያን በእስራኤል ላይ ከሰላም ይልቅ «ቅዱስ ጦርነትን» መረጡ።
በቦምብ አጥፍቶ ጠፊዎችንና አውሮኘላን ጠላፊዎችን ፈጥረዋል፤ በተጨማሪም ለዕርዳታ ከመጣው ገንዘብ በብዙ መቶ ሚሊዮን የሚቆጠር ገንዘብ አጭበርብረዋል።
---እናም ይህ ሰው የኖቤል የሰላም ሽልማት አግኝተዋል፤ እንዴት ያሳፍራል።
ተሻሽሎ የቀረበ 1. ድረጅ እንደዘገበው በክልሎቹ ከሚካሄደው የቤንዚን ንግድ አራፋት በየወሩ 2 ሚሊዮን እየገፈፉ ይወስዳሉ።
መጽሔት፡ አራፋት ከቤንዚን ንግድ በየወሩ 2 ሚሊዮን ዶላር ይገፋሉ፤ እሁድ ህዳር 14 2004 እ.ኤ.አ 09፡53፡40 እንደምሥራቁ ሰዓት አቆጣጠር ኒው ዮርክ።
ባለፈው ዓመት ኦዲተሮች እንደደረሱበት አራፋት 2 ሚሊዮን ዶላር በየወሩ ከአካባቢው የዘይት ንግድ እየገፈፉ መውሰዳቸው ጥፋተኛ ናቸው ሲል ታይም መፅሔት ገልጿል።
በነሐሴ 2002 ዓ.ም እ.ኤ.አ ዓለም አቀፍ ለጋሽ አገሮች አራፋት ያላቸውን መዋለ-ንዋይ በዮ.ኤስ ሒሳብ አዋቂዎች ቁጥጥር ወደተደረገውና በቀድሞው ዓለም አቀፍ የገንዘብ ድርጅት ባልሥልጣን፣ በፍልስጤም የገንዘብ ሚኒስትር ሰላም ፋይድ ቁጥጥር ሥራ ወዳለው የፍልስጤም መዋለ-ንዋይ ድርጅት እንዲያዛውሩ አስገድዷቸዋል።
በመላው የአረብ ዓለም ያሉትን ኮርፖሬሽኖችና በካይማ ደሴቶችና በሉክሰምበርግ ያሉ የባንክ ሂሳቦችን ካሰሱ በኋላ የሒሳብ ተቆጣጣሪዎቹ የፍልስጤም ባለሥልጣኖች ይፋ በጀት አካል እንዲሆን የተደረገውን 800ሚሊዮን ለይተው አውቀዋል።
ይህ በአረቡ ዓለም ውስጥ በጣም የተዋጣለት የገንዘብ አያያዝ ተሐድሶ ነው -- በማለት ቢሮውን ሎስአንጀለስ ያደረገው ዴሞክራሲያዊ ምክር ቤት ፕሬዚዳንትና ሒሳብ ተቆጣጣሪዎቹ ቡድን መሪ ጂም ኘሪንስ ለታይም መፅሔት ገልጠዋል።
ለፋያድ ምርመራ ቅርበት ያላቸው ሰዎች አራፋት ከነዳጅ ንግድ ስለገፈፉት ገንዘብ ለታይም መፅሔት ገልጸዋል።
ዘይትን በድብቅ መላክና ሙስና ከተወገደ በኋላ የፍልስጠም ባለሥልጣኖች ይፋ ተቀማጭ ገንዘብ በየወሩ 10 ሚሊዮን እየጨመረ እንዲሄድ ተደርጓል፤ በተጨማሪም ለተራ ፍልስጤማውያን የጋዝ ዋጋ እንዲቀንስ ለማድረግ አስችሏል።
«የአራፋት ሞት ማለት የእሳቸው ተከታዮች ምን ያህል ተጨማሪ ገንዘብ ሊሰጣቸው እንደሚገባ አያውቁም ማለት ነው» በማለት የታይም አዘጋጅ ማትሪስ «የአራፋት ገንዘብ የት አለ?» በሚለው ርዕስ ስር ጽፏል።
በ1990ዎቹ አጋማሽ ላይ አራፋት ቢያንስ 3 ሚሊዮን የሚያወጣ ከፍተኛ ሀብት አከማችተው ነበር።
እንደእስራኤል ደኅንነት ግምት ከሆነ ሲሞቱ የቀራቸው 1 ቢሉዮን ነበር።
የአራፋት ባለቤት ሱሃ አራፋት ከሁለት ዓመት በፊት ቢያንስ 800 ሚሊዮን በላይ የሚሆን ለፍልስጤም መንግሥት ባለሥልጣናት እንዲዛወር አድርገዋል የሚል ወሬ ከሰማች በኋላ የእሱ ተተኪዎች «በሕይወቱ ሊቀብሩት እየሞከሩ» ነበር በማለት በድንፋታ መናገሯን ታይም ዘግቧል።
የፍልስጤም ከፍተኛ ባለሥልጣናት እንደሚሉት ሱሃ አዲሱን ፍልስጤም ነፃ አውጪ ድርጅት ኃላፊ ማህሙድ አባስንና የፍልስጤምን ጠቅላይ ሚኒስትር አህመድ ኳሪን ከፒ.ኤል.ኦ ፖርቲ ሳጥን ገንዘብ አውጥተው እንዲሰጧት ጠይቃ ነበር።
ግን ፍልስጤም ነፃ አውጪ ድርጅት ከፍተኛ ባለሥልጣን ለታይም እንደገለጸው «የጡረታ አበል ይከፍሏታል እንጂ ከዚህ ውጭ የሚሆን ነገር የለም።»
የፍልስጤም መሪ በየወሩ 200,000 ከፍልስጤም ባለሥልጣናት በጀት እያወጣ ለፕሬዚዳንቱ ቢሮ እንዲሆን ለሱሃ ይሰጣታል በማለት የአራፋትን የገንዘብ ሁኔት የሚያውቁ ሰዎች ተናግረዋል።
የፈረንሳይ ባለሥልጣናት 15 ሚሊዮን ዶላር ከስዊዝ ባንኮች ወጥቶ ከአረብ ባንክና ቢ.ኤን.ፒ ፖሪባስ ከሚባለው የፈረንሳይ ባንክ በሱሃ ስም ፖሪስ ባለው ሒሳቧ ስለመዛወሩ እየመረመሩ ይገኛሉ በማለት ታይም ገልጿል።
ለአኳሳ የሰማዕታት ብርጌድ ነፍጠኞችም እንዲሁ አራፋት ገንዘብ እንደሚልኩ ከፍተኛ የፍልስጤም ደኅንነት ባለሥልጣናት ለታይም ገልጸዋል።
እያደገ የሚሄድ ነው።
.. በእኔ በኩል በእርግጥም የኖቤል ሽልማት አሸናፊ ይመስላሉ።
ዛሬ የሞስኮ ፍ/ቤት በአሜሪካዊው ነጋዴ በኤድመንድ ፓፕ ላይ የ20 ዓመት እስራት ፈረደበት ወደ ወህኒ ቤት ወርዷል።
የቀድሞው የባሕር ኃይል መኮንን ፓፕ ከፍተኛ ፍጥነት ላለው የሩሲያ ቶርፔዶ የተዘጋጀውን ምስጢራዊ ንድፍ በመውሰዱ ጥፋተኛ ሆኖ ተገኝቷል።
ፓፕ የቀረበበትን ክስ ክዷል፤ ኃይለኛ አጋርም አለው።
ፕሬዚደንት ክሊንተን በጤና ምክንያት ለፓፕ ርህራሄ እንዲደረግለት ጠይቀዋል፤ እንዲሁም ጉዳዩን ለሩሲያው ፕሬዚደንት ቭላድሚር ፑቲን አድርሰዋል፤ ግን የሚስተር ክሊንተን ጥያቄ ጆሮ ዳባ ልበስ የተባለ ይመስላል።
የሩሲያ ፍርድ ቤት ዛሬ ከፍተኛውን ፍርድ ሰጥቷል።
እስካሁንም የዓለም ዜና አጠናቃሪ ኔናድ ከሞስኮ እንደተናገረው ፓፕ ሕጋዊ አማራጮችን ገና አልጨረሰም።
በዚህ ልዩ ፍርድ ይግባኝ ለመጠየቅ ሰባት ቀን አለው።
እንዲሁም ፓፕ ፕሬዚዳንታዊ ይቅርታ እንዲደረግለት የመጠየቅ አጋጣሚ አለው፤ ይህንንም በትክክል አድርጓል።
የእሱ ባለቤት ልከ እንደተናገረችው ከፕሬዚዳንቱም ሆነ ከቢሮው ምንም የተሰማ ነገር የለም።
የእሱም ጤንነት እንዲሁ አብይ ጉዳይ ነው፤ አይደለም እንዴ?
አዎን ባፈው ጊዜ ፓፕ ብዙም ባልተለመደ የአጥንት ካንሰር እየተሠቃየ ነበር፤ ወደ ሊፎራቶቮ እስር ቤት ከተወሰደ ካለፈው የጸደይ ወራት ጀምሮ ስለጤንነቱ ያለማቋረጥ ሲናገር ነበር።
ነገሩ ከአሜሪካን ዶክተሮችና እንዲያውም በራሱ ምርጫ መሠረት ከሩሲያ ዶክተሮች የመቅረብ ዕድል ለማግኘት ሊፈቀድለት አለመቻሉ ነበር።
በሊፎራቶቮ እስር ቤት ውስጥ በሩሲያ ዶክተሮች ምርመራ ተደርጐለት ነበር፤ ግን እነሱ እንዳሉት የእሱ ቅሬታ መሠረተ ቢስና የሕመሙም ሁኔታ ከባድ ቁርጥማት ወይም ይህን የመሰለ ችግር ሊሆን ይችላል ብለዋል።
የእሱ የአጥንት ካንሰር ተመልሶ የሚቀሰቀስበትን አጋጣሚ ሊቀበሉ የሚችሉ አይነት ሰዎች አይደሉም።
ከዚህ ከተባሉት ነገሮች አንዱ ለሥራ ጉዳይ ለምዕራቡ ምን ዓይነት የወታደራዊ የደኀንነት መረጃዎች እንደሚሰጡ ሩሲያ ውስጥ ባለው ተለዋዋጭ ሁኔታ ሚስተር ፓፕ ተተብትቦ ተይዞ ይሆናል የሚል ነው።
ከመነሻው ሲታይ የእሱ ዝንባሌ የገራገርነት ይመስላል፤ ግን ጊዜው በመለወጡ እሱ ያደረገው ነገር ይበልጥ የስለላ ጉዳይ እየመሰለ ሄዷል።
ይህ በእርግጥ ሊሆን የሚችል ይመስላል፤ ግን በትክክል ልናውቀው አልቻልንም፤ ምክንያቱም የመጀመሪያው ክስ ከምን እንደተነሣ እንኳን ለማወቅ አልቻልንም።
ክሱ በውሉ የታየው በዝግ ችሎት በመሆኑና በፓፕ ላይ የቀረበውም ክስ ሙሉ በሙሉ በዝርዝር ይፋ ስላልሆነ ነበር።
ክሱ እንሚያመለክተው በከፍተኛ ምስጢር የተያዘውን ከፍተኛ ፍጥነት ያለውን የሩሲያ ቶርፔዶ ምስጢራዊ ንድፍ ለመግዛት እየሞከረ እንደነበር ነው።
በማንኛውም ጊዜ አቤት እያለ ነበር፤ ጠበቃውም የተናገረው በእርግጥ ይፋ የሆነውን ዕቅድ ነገር ለመግዛት ይሞክር እንደነበር ነው፤ ግን የዚያን ትክክለኛ ሕጋዊነት አላወቅነውም የሚል ነበር።
ያም ከሌሎች መንገዶች አንዱ ነበር።
ከዚህ ላይ የተጠቀሰው ሌላው ነገር ፓፕ እንዲሁ በሩሲያ ባለው አዲስ ሁኔታ ተጠልፎ መያዙን ነበር፤ ይህም ሁኔታ የደኀንነት አገልግሎት ከፍተኛ ቦታ የያዘበት፣ ተግባራቸውን በትክክል እየሠሩ መሆናቸውን የሚያረጋግጡበት፣ ሰላዮችን እየያዙ መሆናቸውንና የደና እምነታቸውን የሚያሳዩበት ሁኔታ ነው።
ለምሳሌ ዛሬ የፌደራል ደኀንነት ቢሮ ድጋፍ ሰጭ ፕሮግራም ኃላፊ የሆኑትን የጄኔራል አሌክሳንደር ዝዳኖቪችን ተቃውሞ አይተናል።
ከፍርዱ በኋላ በጣም፣ በጣም አጭር አስተያየት ነበር የሰጡት።
ፍ/ቤቱ የፌደራል የደኀንነት ቢሮ መርማሪዎች በትክክልና በሕጉ መሠረት መሠራታቸውንና «ሩሲያ የእራሷ ምስጢር ስላላት ይህንም ምስጢር ለመጠበቅ የተቻለንን ሁሉ እናደርጋለን» ማለቱን ተናግረዋል።
ምናልባት ፓፕ እንዲሁ የሩሲያ የደኀንነት አገልግሎቶች ሥራቸውን እየከናወኑ መሆኑን ለማሳየት ባደረጓቸው ሙከራዎች ተጠልፎ ወድቆ ይሆናል።
ፑቲን በአንድ በኩል በእርግጥ ኃላፊ መሆናቸውንና ከውጭ የመጣ ማንኛውም ሰው ምንም ነገር ይዞ እንደማይሄድ ለማሳየት ሞክረዋል።
በዚሁ ምክንያት ዩናይትድ እስቴትንና የውጭ ጉዳይ ሚኒስቴርን ወጥመድ ውስጥ ለማስገባት አለመጓጓታቸው በጣም የሚያበሳጨ ነው።
ሚስተር ፑቲን ይቅርታ ለማድረግ የሚያስቡበት አንድ ዓይነት ሁኔታ ይኖር ይሆን?
ለዚያ በጣም ጠንካራ ሁኔታ ይኖራል ብዬ እናገራለሁ።
ፕሬዚዳንት ክሊንተን ባለፈው ጊዜ ከቭላድሚር ፑቲን ጋር በተገናኙበት ጊዜ ስለዚሁ ጉዳይ ሚኒስቴር ከሩሲያ የውጭ ጉዳይ ሚኒስቴር ጋር እንዳደረገው ሁሉ የውጭ ጉዳይ ሚኒስትር ማድሌን ኦልብራይት ጉዳዩን ብዙ ጊዜ አንስተውት ነበር።
በሚያጓጓ መልኩ በኢድመንድ ላይ የተሰጠው ፍርድ የሥቃዩ ጊዜ መጨረሻ መጀመሪያ ሊሆን ይችላል።
ምክንያቱም አሁን ፍርድ አለ፣ የፍርድ ቤቱ ሂደት አንዴ ከተጀመረ፣ የፌደራል የስለላ ቢሮ አንዴ ለፍርድ ካቀረበው ማንኛውም ሰው ከዚህ የሚጠብቀው ችሎቱ እንደማያበቃና የሚያበቃውም ተፈርዶበት እንደሆነ ነው።
ግን አሁን የፍርድ ቤቱ ሂደት ስላበቃ አሁን ከዚህ ሞስኮ ያለው ስሜት ፕሬዚዳንት ቭላድሚር ፑቲን ለኢድመንድ ፓፕ ይቅርታ እንደሚያደርጉለት ያለው ተስፋ በጣም በጣም ከፍተኛ መሆኑን ነው።
ለዚያም በቂ ምክንያት አለ፤ ጤና የማጣቱ ጉዳይ።
ስለሆነም ጥሩ ሰብአዊ ሁኔታና ለምዕራቡ በተለይም ለዩናይትድ እስቴት የወዳጅነት እጃቸውን የዘረጉበት መንገድ የሚታይበት ይሆናል።
ለዓለም ዜና ኔናድ ሴባክ ከሞስኮ።
በጣም አመሰግናለሁ ኔናድ።
እኔም እንዲሁ።
ይህ የአለም አገልግሎት ነው፣ የቢቢሲ የዓለም አገልግሎት የኀብረት ዘጋቢ፣ ፒ.አር.አይ እና ደብልዩ.ጄ.ቢ.ኤች ቦስተን ውስጥ።
ሊሳ ሙሊንስ ነኝ።
አሜሪካዊው ተጠርጣሪ ሰላይ ኢድመንድ ፖኘ እንደገና በሞስኮ ፍ/ቤት ቀረበ።
የቀድሞው የኔቪ የደኀንነት መኮንን ከፍተኛ ፍጥነት ያለውን የሩሲያን ቶርፔዶ ምስጢራዊ የአሠራር ንድፍ ሰርቋል በመባል ተከሷል።
ፖኘ ምንም ሕገ ወጥ ሥራ አልሠራሁም ብሎ ክዷል፤ ፕሬዚዳንት ክሊንተንና የውጭ ጉዳይ ሚኒስትር ሜዴሌኢን ኦልብራይት በጤናው ምክንያት እንዲፈታ ጠይቀዋል፤ ግን የሩሲያ ሕግ አስከባሪዎች ወደ ፊት እየገፉበት መሆናቸውን የዓለም ጋዜጠኛው ኔናድ ሴባክ ከሞስኮ ዘግቧል።
በፖኘ ጤና ማጣት ምክንያት በሳምንቱ መጀመሪያ ላይ ክሱ ለጊዜው ታግዶ ነበር።
ፖኘ የአጥንት ካንሰር እንዳለበት ይታወቃል፤ ግን ለሩሲያ የደኀንነት አገልግሎት የሚሠራው ዶክተር ፖኘ ፍርድ ቤት ለመቅረብ ምንም ችግር እንደሌለበት ተናግሯል።
ፍርዱ እየታየ ያለው በዝግ ችሎት መሆኑን ደንበኛውም በጣም የተዳከመ መሆኑንና አዲስ አስተርጓሚም መፈለጉን የፖኘ ጠበቃ ዛሬ መናገሩን ፖኘን ለከሰሰው ኤጀንሲ የሚሠራው ሰው ተናግሯል።
ጠበቃው ፓቬል አስታክሆቭ ደንበኛው ስለላን በተመለከተ ምንም እንከን እንደሌለበት ተናግሯል።
አስታክሆቭ እንደሚለው ጉዳዩ በሙሉ የፖለቲካ ጨዋታ ነው።
በ40 ዓመታት ውስጥ አንድ የውጭ አገር ዜጋ በስለላ ሲከሰስ ይህ የመጀመሪያ ጊዜ ነው።
ይህ ፍጹም ግልፅ ነው።
የኬጂቢ ናቸው የተባሉት የደኀንነት ኃይል ባለሥልጣናት አንድ የአሜሪካን ዜጋ ፍ/ቤት በማቅረባቸው ጉራቸውን በግልጽ እየነዙ ናቸው።
ቀደም ሲል በ1961 የዩ.ኤስ ወታደራዊ ፓይለት ጋሪ ፖወርስ ፍ/ቤት ቀርቦ ተፈርዶበት ነበር፤ ግን ቆይቶ በተያዘ የሶቭየት ሰላይ ለውጥ ተፈቷል።
ግን ፖወርስ የተያዘው እጅ ከፍንጅ ነበር።
የሚያበረው ዩ2 የስለላ አውሮኘላን በሶቭየት የአየር መከላከያ ተመቶ ወድቆ ነበር።
ፖኘ የታሰረው እሱ እንደሚለው 10 ዓመት የሆነውን በውሃ ውስጥ እንዲሄድ የሚያደርገውን አንቀሳቃሽ ሲስተም ንድፍ ለመግዛት ሲሞክር ነበር፤ ወይም በክሱ እንደተገለጸው እጅግ ዘመናዊ የሆነውን የሩሲያን ቶርፔዶ ምስጢር ለማወቅ ነበር።
የቀድሞው የሩሲያ ወታደራዊ የመረጃ መኮንን ቪታሊ ሽሊኮቭ እንደተናገረው ሩሲያዉያን ምስጢር ከሁሉ አብልጠው ስለሚይዙ ፖኘ በቀላሉ ጥቃት ይደርስበት ነበር።
በእርግጥ በዚች አገር ውስጥ ለብዙ አሥርት ዓመታት ምስጢር የመጠበቅ ባህል አለን፤ የዚሁም ትውስታ በዚህ ጉዳይ ግልጽ ሆኖ ታይቷል።
ሶቭየት ኀብረት ከተመሠረተችበት ጊዜ ጀምሮ ምስጢርን በተመለከተ የወጡት ሕጐች ምንም እንከን የለባቸውም።
ጥፋተኛ ሆነም አልሆነም ፖኘ ሞስኮ ውስጥ በሊፎርቶቮ እስር ቤት በአሰቃቂ ሁኔታ ነው ታስሮ የሚገኘው፤ ባለቤቱ ሸሪ ባለፈው ሳምንት ከዚህ እስር ቤት ጥይቃዋልች።
የልጅ ልጃችንን ሁለት ፎቶግራፎች ወስደንለት ነበር፤ ከእሱ ሊያስቀረው አልፈቀዱለትም፤ አንድ ኮትና ጓንት ወስጄለት ነበር እንዲወስደው አልፈቀዱለትም፤ ግን ለመተቃቀፍና ስለቤተሰባችን ለመነጋገር አንድ ሰዓት ፈቅደውልን ነበር።
የእስር ቤቱ ሕግ እንደሚለው አንድ እስረኛ የተፈቀዱ ስጦታዎችን መቀበል የሚችለው በመጀመሪያው ሳምንት ሐሙስና በሶስተኛው ሳምንት ሐሙስ ብቻ ነው።
እናም የሸሪ ፖኘ የአጭር ጊዜ ቪዛ ያን ያህል ረጅም ጊዜ ለመቆየት የሚያስችላት አልነበረም።
ለሩሲያ ፕሬዚዳንት እንኳን አቤቱታ እንዳቀረበች ተናግራለች።
የኢድ እናትና እኔ ሁለታችንም ኢድ 54 ዓመት የሆነው መሆኑንና እኛም ወደ ቤቱ እንዲመለስ የምንፈልግ መሆናችንን በመግለጽ ሁኔታውን ከግንዛቤ ውስጥ አስገብተው እንዲለቁልን የሚጠይቅ ደብዳቤ ለፕሬዚዳንቱ ጽፈን ነበር።
የወታደራዊ መረጃ ተንታኝ ቪታሊ ሽለኮቭ እንደሚለው የአሜሪካዊውን ክስ በተመለከተ ፑቲን ምናልባት አጣብቂኝ ውስጥ ገብተው ይሆናል።
ፑቲን ያልጠበቁት ጉዳይ እንዳጋጠማቸው እርግጠኛ ነኝ።
በፖለቲካ ረገድ በጣም የሚጐዳ በመሆኑ እንዲህ ያለውን ጉዳይ ሊደግፉ አይችሉም፤ ግን እሳቸውም ራሳቸው ከፌደራል የደኀንነት ቢሮ የመጡ ናቸው።
በዚህ ጉዳይ አልበገር ባይ እንደሆኑ ማስመሰል አለባቸው።
በሺሊኮቭ አስተያየት ፖኘ ሳይፈረድበት አይቀርም።
ነገር ግን ፖኘ እንደተፈረደበት ወዲያውኑ በሞስኮ ይቅርታ እንደሚደረግለት ያምናል።
የፖኘን ጉዳይ በቀደምትነት ሲከታተል የቆየው የዩ.ኤስ ኮንግሬስ አባል ጆን ፔተርሰን ነገሩ እየተጓተተ ስለሄደ ለፖኘ ያለውን ሥጋት ተናግሯል።
ለብዙ ወራት ስንወተውት የቆየነው ስለጤንነቱ ጥንቃቴ እዲደረግለት ነበር።
ቀደም ሲል የጠየቅነው የአሜሪካ ዶክተር እንዲያየው ነበር።
እምቢተኛነታቸውን እየቀጠሉ ሲሄዱ ሩሲያዊ ዶክተር አገኘን።
ዳኛዋ ችሎቱ ለአንድ ቀን ተኩል እንዲዘገይ በማድረጓ ሞስኮ ውስጥ ስላሉት ዶክተሮችና ሆስፒታሎች ዝርዝር ማቅረብ እንደምንችል ገልጸን መረጃውን ካቀረብንላት በኋላ አይቻልም አለችን።
የፖኘ ጠበቃ ፖቬል አስታክሆቭ ከዚህ ባለሥልጣናት የሜዲካል እንክብካቤ የሚሉት ለቀልድ ነው ብሏል።
ፖኘን በተመለከተ የሜዲካል ቁጥጥር ማለት የተጠረጠረውን ካንሰር በየቀኑ መመርመር ማለት ነው።
ከዚህ የሚሠሩት ነገር ቢኖር የደም ግፊቱንና ትኩሳቱን መለካት ነው።
ሊያደርጉት የሚችሉት በጣም ዝቅተኛውን ነገር ደሙንና የአጥንቱን መቅነ መመርመር ነው።
ፍርድ ቤት ለመቅረብ የሚችል መሆን አለመሆኑን የሚያጣሩ የሕክምና ባለሙያዎች ይመደቡ በማለት ያቀረብነውን ጥያቄ እንኳን ፍ/ቤት ውድቅ አድርጐታል።
በዳኛዋ ኒና ባርኮቫ ላይ ፈጽሞ እምነት እንደሌለው እስትራኮቭስ ተናግሯል።
እስካሁን በዋሉት ችሎቶች ያቀረባቸውን 40 ተቃውሞዎችና አስተያየቶችን ከሞላ ጐደል ሁሉንም ውድቅ አድርጋቸዋለች።
እስትራኮቭስ ለኢድመንድ ፖኘ አዲስ የመከላከያ ምስክሮችን ለማግኘት እየሞከረ ነው ግን ይህም ቢሆን በፍ/ቤቱ መፈቀድ ስላለበት ተስፋ የሚጣልበት አይደለም።
ለዓለም፣ ኔናድ ሴበክ ነኝ ከሞስኮ።
የአሜሪካ የወደፊት ሁኔታ በቅርቡ ከወጣው ከሃውስተን ዜና መዋዕለ ጽሑፍ ጋር የተያያዘ ነው።
ፕሬዚዳንት ቡሽን በተመለከተ የአውሮፖ መንግሥታት አቅጣጫቸውን እንዴት እየለወጡ እንደሚሄዱ ይገልጻል።
ለምን ትጠይቃለህ?
ግን ያለውን ሁኔታ እንዲሁ በኩርፊያ ከመቀበል ይልቅ የአቅጣጫውን ለውጥ መቃወም ይቻላል።
ከአውሮፖውያን አስተያየት ስንነሣ የቡሽን ኋይት ሃውስ ለማሞቅ ሶስት ነገሮች ቀላል ያደርጉታል።
አንዱ የያሲር አራፋት ሞት ነው።
በእስራኤልና በፍልስጤም መካከል ካለው ግጭት የበለጠ አውሮፖንና ዩናይትድ እስቴትን በከፍተኛ ሁኔታ የሚከፋፍል ምንም ጉዳይ የለም።
ላለፉት አራት ዓመታት እስራኤል ከያዘቻቸው አካባቢዎች እንድትወጣ ግፊት ባለማድረጋቸውና ከአረፋት ጋር ለመስማማት እንቢተኝነት በማሳየታቸው አውሮፖውያን ቡሽን ነቅፈዋቸዋል።
ያን የፈጠራ ወሬ ቀባጣሪ አሸባሪ አራፋትን አለመቀበላቸው ቡሽን በጣም እንዳከብራቸው ያደረገኝ አንዱ ምክንያት ነው።
ገሃነም እሳት ውስጥ ይቃጠል።
ግን ከአራፋት ሞት ወዲህ አውሮፖውያንና አሜሪካውያን ለመስማማት ችለዋል፦ ኤሪል ሻሮን ከጋዛ እንዲወጡ መደገፍ፣ ፍልስጤማውያን ምርጫ እንዲያካሂዱ በእስራኤል ላይ ጫና በመፍጠርና ሙሃመድ አባስ የሚቀጥለው የፍልስጤም መሪ እንዲሆኑ በግልጽ በመደገፍ።
ሁለተኛው ምክንያት አውሮፖ በእስላማዊ አሸባሪነት ይበልጥ እየተጨነቀች መምጣቷ ነው።
የኔዘርላንድ ቀስቃሽ ፊልም አዘጋጅ ዚኦ ቫን ጐግ በእስላማዊ ነውጠኞች መገደሉ የአውሮፖ 9/11 ተብሎ ተሰይሟል።
ሁለቱ ድርጊቶች ሙሉ በሙሉ የማይወዳደሩ መሆናቸው ግልጽ ቢሆንም እንኳን እንደ ፍራንሲስ ፋኩያማና በርናንድ ልዊስ ያሉ የአሜሪካ ወግ አጥባቂዎች ሥር ነቀል ለውጥ ፈላጊ እስላም ለአውሮፖውያን ተቻችሎ የመኖር ባሕል ጠላት ነው በማለት ያቀረቡት ሐሳብ በቅርቡ ሰፊ አድማጭ ማግኘቱ በእርግጥ ሐቅ ነው።
ሥር ነቀል ለውጥ ፈላጊ ሙስሊሞች አንዳንድ ጊዜ ቆሻሾች ሊሆኑ ይችላሉ ማለትህ ነው?
ከዚህ ውጣልኝ።
...እንደ እስፔን ፈሪዎች ዝም ብለህ ሥራህን ቀጥል፣ እናም እነሱን በጣም የሚያስለቅስ የራሳቸው የግላቸውን 9/11 ያገኛሉ።
ሶስተኛው ኃይል የትራንስ አትላንቲክን ኀብረት ለግማሽ ምዕተ ዓመት አንድ አድርጐ ያቆየው ሥጋት-ቀለል ባለ መልኩ ቢሆንም እንኳን፣ እንደገና የመከሰቱ ጉዳይ ነው።
የሩሲያ ድብ እንደገና እያጉረመረመ ነው።
የዩክሬናውያን ምርጫ---የተቃዋሚውን መሪ በማሰናከልና አጭበርባሪውን አስመራጭ በኃይል እንዲጠቀም በማድረግ በኬጂቢ ዘዴ የተጠናቀቀው--ቭላድሚር ቪ.ፑቲን «የቅርብ ጐረቤት አገርን» ለመቆጣጠር የነበራቸውን ቁርጠኝነት ለአውሮፖውያን ዲኘሎማቶች የሚያስታውስ ነበር።
ስለዚህ ጉዳይ በጣም መጨነቅ አለባቸው፤ ፑቲን ሩሲያን ቀድሞ ወደነበረችበት ቀስ በቀስ እያንሸራተቷት እንደሆነ አምናለሁ።
በዚህም ሁኔታ እንዲሁ የእኛ መንግሥት ከመኪናው መሪ ላይ ተቀምጦ እንደማይተኛ ሙሉ ተስፋ አለን።
ለዚህ ሁሉ ግላዊ ብቃት አለ።
ልክ ጥልቅ ባይ የውጭ ሰዎች ደደቡን የሆሊውድ ተዋናይ ለማድነቅ አንዳንድ መጥፎ አመለካከት እንደገና ለማሰላሰል ደስ ሳይል የሚታይ ፈቃደኝነት አለ።
ቡሽ ኋይት ሐውስን የሰረቀው ቡሽ ሳይፈቀድለት ጥሶ የገባ ደንቆሮ ነበር በማለት ሚቻየል ሙር ያቀረበውን ታሪካዊ ሐተታ ብዙ የአውሮፖ መሪዎች አንዴ አምነውበት ነበር።
ይሁን እንጂ በሰፊ ድምፅ እንደገና መመረጣቸው በጣም ብዙ የሆኑ ወግ አጥባቂ አሜሪካውያንን ሐሳብ እንደሚወክሉ አሳይቷል።
በአጭሩ ቡሽ የተለዩ አለመሆናቸውንና ግን ዩ.ኤስ ራሷ የተለየች ናት የሚለውን ሐሳብ አውሮፖውያን እየተለማመዱት መጥተዋል---እናም ከዚች የተለየች ልዕለ ኃያል ከሆነች አገር ጋር ለመሥራት ሊያደንቋት እንጂ ሊያኮርፉባት አይገባም።
እንግዳ በሆነ መልኩ በተጓዙበት ሁሉ ይህ የቶኒ ብሌርም እስትራቴጂ ነበር፤ የክፍለ ሐጉሩ እስትራቴጂም እየሆነ በፍጥነት መጥቷል።
ያን ጽሑፍ እኔም በተሻለ መንገድ ልጨርሰው አልችልም።
አንችም ተለማመጅው ፍራንስ፤ የትም ቦታ አያደርሰንም።
ዛሬ ከውጭ አገር መሪዎች የእንኳን ደስ ያልዎት መልእክት ቴክሳስ ካለው የአገረ ገዥው ትልቅ ቤት ሲጐርፍ ዋለ።
መልእክቶቹ የላኩት ፕሬዚዳንት ሆነው ለተመረጡት ጆርጅ ደብልዩ ቡሽ ሲሆን ሁሉም መልእክቶች የእንኳል ደስ ያልዎት እና ሥራቸው የተሳካ እንዲሆን መልካም ምኞትን የሚገልጹ ነበሩ።
ግን ለአብዛኞቹ ዓለም አቀፋዊ ታዋቂ ሰዎች ሐቁ መነገር አለበት፤ ቡሽ ያልታወቁ ሰው ነበሩ።
ወደ ውጭ አገር እምብዛም አልተጓዙም፤ ዲኘሎማሲያዊ ልምዳቸውም በአገረ ገዥነት የሥልጣን ዘመናቸው ከሜክሲኮ ባለሥልጣናት ጋር ባደረጉት ግንኙነት የተወሰነ ነበር።
የዓለም ጋዜጠኛ ጀብ ሻርኘ የአዲሱ አስተዳደር የውጭ ፖሊሲ ምን እንደሚሆን ፍንጭ ለማግኘት እየተሯሯጠ ነበር።
ጥልቀት ያለው ጥቂት የዉጭ ፖሊሲ መልእክት የታየው በምረጡኝ ዘመቻ ጊዜ ነበር።
ከዚህም ውስጥ ዋነኛው በዩ.ኤስ ጣልቃ ገብነት ላይ ያለውን ሕሳብ በተመለከተ የተደረገው ክርክር ነበር።
ቡሽ በግልጽ የደገፉት በውጭ አገሮች የሚከሱት ግጭቶችን ለመፍታት የዩ.ኤስን ጦር ኃይልና ወታደሮች መጠቀሙ ገደብ ሊደረግበት ይገባልየሚለውን ነበር።
የካርኔጂ ኤንዶውሜንት ለአለም አቀፍ ሰላም የተባለ ድርጅት አባል እንዳሉት ይህ አመለካከት ከሁለቱ የቡሽ ከፍተኛ አማካሪዎች፣ ሩሲያን በሚመለከት ጉዳይ ኤክስፐርት ከሆኑት ኮንዶሊዛ ራይስና ጡረታ ከወጡት ጄኔራል ኮሊን ፖወል ፍልስፍና ጋር የሚስማማ ነው።
በእርግጥ እኔ እንደምጠብቀው ኮንዶሊዛ ራይስና ኮሊን ፖወል ሁለቱም በሚቀጥለው አስተዳደር የውጪ ፖሊሲን በተመለከተ ወሳኝ ኃይል ይሆናሉ።
የክሉንተን አስተዳደር ወይም የቀድሞው የቡሽ አስተዳደር ያደረጉትን ያህል በጣልቃ-ገብነት ለመግባት እንደማይፈልሪጉ በእርግጥ እገምትለሁ።
በእርግጥ የቡሽ የብሔራዊ ደኀንነት አማካሪ እንዲሆኑ የተወሰነላቸው ኮንዶሊዛ ራይስ የዩ.ኤስ ወታደሮች ከባልካን አገሮች ወጥተው ወደ አገራቸው ቢመለሱ እንደሚወዱ አስቀድመው ተናግረዋል።
ግን ሮበርት ካጋን እንዳሉት ለቡሽ አማካሪዎች ፍልስፍናን መቀመር አንድ ነገር ነው፤ ተግባራዊ ማድረግ ደግሞ ፍጹም ሌላ ነገር ነው።
ዓለም ጣልቃ የሚገባበት ቀዳዳ እንደማያጣ የሚያጋጥማቸው ይመስለኛል፤ እናም የኔቶን አጋርነት ካልጣሱ በቀር ለምሳሌ ያህል ወትደሮችን ከቦልካን አገሮች ማውጣት እንደዚህ ቀላል አይሆንም።
ራይስ ስለአዲሱ የሥራ ክፍፍል፣ ኔቶንና ሰላም የማስከበር ጉዳዮችን በሚመለከት የተጠቀሙበት ቃል ይመስለኛል፣ አንዳንድ አስተያየቶችን ከሰጡ በኋላ አውሮፓ ውስጥ ብጥብጥ ነበር፤ እናም ዋናው ፍርሃት ዩ.ኤስ ከአህጉሩ ለመውጣት ዝግጁ ነች የሚለው ነበር፤ ይህን ትንሽ ወደኋላ ማቆየት የሚኖርባቸው ይመስለኛል።
የቡሽ አስተዳደር የሚከተለው አቀራረብ ከክሊንተን የተለየ መሆኑን በግልጽ  ሊያሳይበት የሚገባው የቦልካን አገሮች ጉዳይ አንድ ምሳሌ ነው።
ቀጣዩን ፕሬዚዳንት በውጭ ጉዳይ ፖሊስ ረገድ ያጋጠማቸው ትግል ተስፋ አስቶራጭ ነው።
እስራኤልና ፍልስጤም በጦርነት ላይ ባሉበት ሁኔታ የመካከልኛው ምሥራቅ የሰላም ሂደት በይደር ተይዟል።
በኢራቅ ላይ የተጣለው ማዕቀብ የሚያበቃበት ጊዜ በግልጽ ታውቋል።
አሜሪካን የሚሳየል መከላከያዋን ለማጠናከር ያላት ዕድል ሩሲያንና ቻይናን አስደንግጧቸዋል።
አሁን የኒውክሊየር ኃይል ባለቤት አገሮች የሆኑት ሕንድና ፓኪስታን በአደገኛ ሁኔታ አጣብቂኝ ውስጥ ገብተዋል።
በምሥራቅ ኤስያ ያለው አለመረጋጋት ሌላው አሳሳቢ ጉዳይ ሆኗል።
ግን የሰሜን ምሥራቅ ኢስያ አክስፐርት፣ የብሩኪንግስ ኢንስቲትዩት አባል የሆነው ባቴስ ጊል ብዙ ፈተና ቢያጋጥመውም ስለ ቡሽ የውጭ ቡድን ባወቀው ነገር ተበረታቷል።
የቡሽ አስተዳደር አዲሱ ቡድን ያለው በጣም ደስ የሚያሰኝ ሁኔታ በመጀመሪያ ደረጃ በመከላከያና በወታደራዊ ጉዳዮች ሰፊ ልምድ ያለው መሆኑ ነው።
ሁለተኛም የመሪነት ቦታ ለሚይዙትና በምሥራቅ ኢስያ አገሮች ጉዳይ ሰፊ ልምድ ያላቸውን ጥቂት ሰዎች ለማመልከት በጣም ቀላል ይሆናል።
ስለሆነም ከእነዚህ ሰዎች ጥልቀት ያለው ልምድና አካባቢውን በደንብ የመረዳት ጥምረት ታገኛላችሁ።
በታይዋን ጉዳይ ከቻይና ጋር ችግር ቢፈጠር ወይም ከሰሜን ኮሪያ ጋር ያለው ግንኙነት እያዘቀጠ ቢሄድ ሁለቱም ሰዎች ከተፍ ይላሉ።
እንዲህ ያለ ችግር ቢፈጠር ቡሽ በቀዝቃዛው ጦርነት ውስጥ ጥርሳቸውን በነቀሉ የመንግሥት ባለሥልጣናት ምክር ሊተማመኑ ይችላሉ።
እንደ ጐር አማካሪ ብሩስ ጀንተልስን ያሉ ተችዎች የቡሽን ቡድን በአሁኑ ወቅት ካሉት ጉዳዮች እኩል ሊራመዱ እይችሉም የሚል ሥጋት አላቸው።
ከግሎባላይዜሽን፣ ከዓለም ሕዝብ ጤና፣ ከቴክሄሎጂና ከሌሎች ፈታኝ ጉዳዮች ጋር የተያያዙ ነገሮች።
እንደ እኔ አመለካከት በእርግጥ ትክክለኛ ፓሊሲ በአረጀ አጀንዳ ጉዳዮች ላይ ብቻ መመሥረት የለበትም፤ በአዲሱ አጀንዳ ጉዳዮች ላይም አትኩሮት ሰጥቶ ምላሽ መስጠት አለበት።
ነገር ግን የቡሽ ዓለምአቀፍ ጉዳዮችን የሚከታተሉ ሰዎች ወደ ኋይት ሐውስ የሚያመጡት ልምድ ምንም ይሁን ምን ነቅተው በሚጠባበቁበት ወቅት የሚፈጠረውን ነገር ሙሉ በሙሉ መቆጣጠር እይችሉም።
የካርኔጂ ኢንዶውመንቱ ሮበርት ኬጋን እንዳሉት የያንዳንዱ ፕሬዚዳንት የውጭ ፓሊሲ ውሎ አድሮ የሚመሠረተው በድርጊቶች እንጂ በንድፈ ሐሳብ አይደለም።
በእርግጥ የብዙ ፕሬዚዳንቶች የውጭ ፓሊስ ለእያንዳንዷ ተጨባጭ ድርጊቶት በሚሰጧቸው አትኩሮትና ምላሽ የሚጠቃለል ነው።
ቢል ክሊንተን ወደ ሃይቲና ወደ ቦልካን ሀገሮች ወታደሮችን እንካለሁ በሚል ዕቅድ ወደ ሥልጣን አልመጡም፤ ድርጊቶች ግን እጀቸውን እንዲያስገቡ አድርገዋቸዋል፤ እኔ እንደሚመስለኝ እናንተም እንደምታውቁት እውነቱ የቡሽ አስተዳደር ሥልጣን ሲይዝ በአንዳንድ ነገሮች ላይ አግባብ የሌለው ጥላቻ መጥቷል ግን ቀውሶች ሲፈጠሩ በምን መልክ እንደሚፈታቸው ወደፊት እናያለን።
እርግጠኛ የምሆንበት ነገር ቢኖር ቀውሶች የሚከሰቱ መሆናቸውን ነው።
ፕሬዚዳንት ሆነው የተመረጡት ቡሽ በሚቀጥሉት ጥቂት ቀናት ውስጥ ዋና ዋና ካቢኔአቸውን ይሾማሉ ተብሎ ይጠበቃል።
የመጀመሪያው ቀውስ ሲፈጠር ይህ ምርጫ ለሁሉም ነገር ወሳኝ ነው።
ለዓለም ዜናው ጀብ ሻርኘ ነኝ።
ሩዶልፍ ጉሊያኒ ጓደኛውን ጁዲት ናትሃንን ግንቦት 14 ከሥራ በተባረረው ከንቲባ አሮጌ ቤት በግራሴ ማንሲኦን ሊያገባት ነው።
ማክሰኞ ዕለት ዜናው የተላለፈው በጉሊያኒ ቃል አቀባይ በሰኒ ሚንዴል ነው።
በእሱ ቦታ የተተካውን ከንቲባ ሚቻኤል ብሉምበርግ ሥነ ሥርዓቱን ያስፈጽማል።
58 ዕድሜ ያለው ጉሊያኒ ለቀድሞዋ ነርስ ለናትሃኒ የጋብቻ ጥያቄ ያቀረበው በህዳር ለሥራ ጉብኝት ወደ ፖሪስ በሄዱበት ወቅት ነበር፤ ይህም የሆነው ከ20 ዓመት ጋብቻ በኋላ ባለቤቱን ዶና ሃኖቨርን ከፈታ ከአምስት ወራት በኋላ ነበር።
ባለፈው ዓመት በተደረገለት ቃለ መጠይቅ ጉሊያኒ እንደተናገረው በደረሰበተ የፕሮስቴት ካንሰርና ከተማዋን ተረክቦ በሚመራበት ወቅት ናትሃን «ከፍተኛ የሞራል ድጋፍ» ታደርግለት ነበር።
11 አሸባሪዎች በዓለም የንግድ ማዕከል ላይ ጉዳት አደረሱ።
«እኛም ከአጠገቡ ነበርን» አለ ጉሊያኒ።
«ከዚያም መከራችንን አየን።»
ጉሊያኒና ናትሃን በአንድ ላይ ሆነው ለሕዝብ መታየት የጀመሩት በግንቦት 2000 ነበር።
እሱና ሃኖቨር ሕጋዊ ፍች ለማድረግ በሂደት ላይ መሆናቸውን ከገለጸ በኋላ ወዲያውኑ ነበር።
የፍችው ሂደት በሕግ እየታየ በነበረበት ጊዜ በከንቲባው ሕጋዊ መኖሪያ በግራሴ ማንሲኦን ውስጥ የጁሊያን ልጆች እስካሉ ድረስ ናትሃን በዚያ ቤት ውስጥ መግባት እንደማትችል ዳኛው ፈረዱ።
ጉሊያኒና ሃኖቨር ዕድሜአቸው ከ18 ዓመት በታች የሆነ አንድሪውና ካሮላይን የተባሉ ሁለት ልጆች አሏቸው።
የፍችው ስምምነት ለሃኖቨር ከ $6.8 ሚሊዮን በላይ እንዲከፍል ጁሊያኒን ጠይቆታል።
53 ዓመት የሆናት ሃኖቨር «ዝነኛ ቤቶችና መደበቂያዎች» በሚል ርዕስ በቴሌቪዥን የሚቀርበው ፕሮግራም አስተናጋጅ ናት።
ባለፈው ወር እሷና እጮኛዋ--የድሮ የ2ኛ ደረጃ ት/ቤት ፍቅረኛዋ--ለሠርጋቸው የመዚቃ ባንድ ለመከራየት ሲሄዱ እግረ መንገዳቸውን በዚህ በጋ በኒው ዮርክ ከተማ አካባቢ ጋብቻቸውን እንደሚፈጽሙ በመግለጽ ጋዜጠኞችን ጋብዘዋል።
ጉሊያኒ ከሁለተኛዋ የአጐቱ ልጅ ከሪጊና ፔሩጊ ጋር የፈጸመው ጋብቻ ለ14 ዓመት ያህል ቆይቷል።
ሁለተኛዋ የአጐቱ ልጅ ስታገባ አስፈላጊውን የቤተክርስቲያን ፈቃድ ተጋቢዎቹ ባለማቅረባቸው ምክንያት የካቶሊክ ቤተ ክርስቲያን ሽሮታል።
ናትሃን የግድግዳ ወረቀት ሻጪውን ብሩስ ናትሃንን በ1992 ፈትታለች።
ከ18 ዓመት በታች የሆነች ሴት ልጅ አለቻቸው።
የጉሊያኒና የናትሃን ሠርግ ለብሉምበርግ የመጀመሪያው ነው የሚሆነው፤ ይህ ሰው በሠርጐች ላይ ላለመገኘት የሚከተለውን ፖሊሲ የሚሽርበት ነው ብሏል የብሉምበርግ ቃል አቀባይ ኢድ እስካይለር።
ጉሊያኒ ሥራ ላይ ባለበት ወቅት በየጊዜው በሠርግ ላይ ቡራኬ ይሰጥ ነበር።
«ከንቲባው በሚያቀርቡለት ጥያቄ ይኮራል» ብሏል እስካይለር።
አምባገነኑ ሱሃርቶ ከሥልጣኑ ተገርስሷል፤ ሕገ መንግሥቱ ተለውጧል፤ የዜና ማሠራጫ አውታሩ ከእግር ብረቱ ተላቋል፤ ዲሞክራሲያዊ ምርጫ ተካሂዷል፤ ምሥራቅ ቲሞርም ነፃ ወጥታለች።
ከመስከረም 11/ 2001 በኋላ አንዶኒዢያ የዩ.ኤስ መሪ ጆርጅ ደብልዩ ቡሽ በአሸባሪነት ላይ ዓለም አቀፍ ጦርነት እንዲታወጅ ያወጡትን ዕቅድ ለመፈረም ፈጣን ነበረች።
ከፍ ያለ ፖለቲካዊ ለውጥ ብታካሂድም እንኳን አሁንም በመፈጸም ላይ ያለውን የሰብአዊ መብት ረገጣ ለማስቀረት ካላት ዓላማ አንፃር ዋሽንግተን በዓለም ከፍተኛ ሕዝብ ባላት የሙስሊም አገር ላይ ለ12 ዓመት ጥላው የቆየችውን የጦር መሣሪያ ሽያጭ እገዳ አሁንም አላነሳችውም።
የተበሳጩት የጃካርታ ጄኔራሎች ጊዜ ያለፈባቸው የመሣሪያ ግምጃ ቤቶችን በሌሎች ቦታዎች ለመተካት እየፈላለጉ ናቸው።
በዚህ ወር መጨረሻ ላይ የኢንዶኒዥያ ፕሬዚዳንት ሜጋዋቲ ሱካርኖፑትሪ ፑትሪ ይበልጥ እየተዳከመ የመጣውን 300,000 አባላት ያሉትን ኋላ ቀር የአየር ኃይል ዘመናዊ ለማድረግ የሚያስችል እርዳታ ለማፈላለግ ወደ ክሬምሪሊን ሄደዋል።
በአሜሪካና በእንግሊዝ ግዙፍ ኩባንያዎች ለረዥም ጊዜ በቁጥጥር ሥር ውሎ የነበረውን የዘይትና የጋዝ ዘርፍ ትርፋማ እንዲሆን በሚያደርግ መልክ የሩሲያ ኩባንያዎችም እንዲወዳደሩ መንገድ ለመክፈትም ሳያስቡ አልቀሩም።
ኢንዶኒዢያና ሩሲያ ጫፍ ለጫፍ ተራርቀው የሚገኙ አገሮች ቢሆኑም እንኳን የጋራ የሆኑ መሠረታዊ ነገሮች አሏቸው።
ከጂኦግራፊ አንፃር ሁለቱም በርካታ ብሔረሰቦች ያሉበት ሕዝብ ይዘው እያዘገሙ ናቸው።
ሁለቱም ገንጣይነትን በመታገልና ብሔራዊ አንድነትን በመጠበቅ ፈላጭ ቆራጩን አገዛዝ ገርስሰው ከጣሉ አሥርት ዓመታት በኋላ ዲሞክራሲን ለመገንባት ጥረት እያደረጉ ይገኛሉ።
ሁለቱም በተፈጥሮ ሀብት የታደሉ ናቸው፤ ነገር ግን በሌሎች አገሮች ታይቶ በማይታወቅ አይነት ሙስና በመጠመዳቸው የተነሳ ከፍተኛ ኢኮኖሚያዊ ችግሮች አሉባቸው።
በአሁኑም ወቅት የአሜሪካ-መር የኢራቅ ጦርነትን ሁለቱም ይቃወማሉ።
ለሚያዚያ 21 የተቀጠረው የሜጋዋቲና የሩሲያው መሪ ፑቲን ስብሰባ በኢራቅ ቀውስ ላይ እንደሚነጋገር የኢንዶኒዢያው የውጭ ጉዳይ ቃል አቀባይ ማርቲ ናታሊጋዋ ገልጿል።
ግን ሌሎች ዲኘሎማቶች እንደሚሉት ሁለቱ በዚህ ጉዳይ ላይ የሚያደርጉት ውይይት እንደ ንግድና መሣሪያ ሽያጭ በመሳሰሉት መሠረታዊ ጉዳዮች ላይ ይበልጥ መቀራረብን ይፈጥርላቸዋል።
የኢንዶኒዢያ ጦር በጣም የተዳከመ ስለሆነ በስፋት ተዘርግተው ያሉትን የተጐራባች ደሴቶች ድንበር መጠበቅ ስለማይችል ጽንፈኛ ሰርጐገቦች በቀላሉ ሊገቡ ይችላሉ ሲሉ ተንታኞች ያደረባቸውን ስጋት ገልፀዋል።
ባለፈው ዓመት የ202 ሰዎችን ሕይወት ያጠፋው በባሊ ምድር ላይ የተጣለው የቦምብ ድብደባ በኢንዶኔዢያ ላይ ያነጣጠረውን የሽብርተኝነት ዛቻ የሚያረጋግጥ ነው።
በኢራቅ ላይ በአሜሪካ-መር የሚካሄደው ውጊያ ሰፊ ተቃውሞ ማስነሳቱ ነውጠኛ ሙስሊሞች አጸፋዊ ጥቃት ለመፈጸም እንዲዝቱ አድርጓቸዋል።
«ኢንዶኒዢያ ውስጥ ከሞላ ጐደል ማንኛውም ሰው የኢራቅን ጦርነት ፍጹም አላስፈላጊ እንደሆነ ነው የሚቆጥረው፤ የዩ.ኤስ ፖሊስም ሰፊ ሕዝባዊ ተቃውሞ ገጥሞታል» በማለት በጃካርታ ከሚገኘው ስትራቴጃዊና ዓለም አቀፋዊ የጥናት ማዕከል ቢሮ ገልጸዋል። ዩሱፍ ዋንዲ
በሞስኮ በጃካርታ መካከለ የፈጠረው የቅርብ ትስስር በማንም ተደርጐ የማይታወቅ አይደለም።
ኢንደኒዢያ በ1950ዎቹ በሜጋዋቲ አባትና በመጀመሪያው የአገሪቱ መሪ ሱካርኖ በምትመራበት ወቅት በሶቭየት ወታደራዊ እርዳታ ትቶ ማመን ነበር ነገር ግን ፀረ-ኮሚኒስቱ ጄኔራል ሱሃርቶ በ1965 ሥልጣን ከያዘ በኋላ ይህ ግንኙነት ተቋርጧል።
ዩ.ኤስ በፍጥነት የደቡብ ኢስያ አገር ዋነኛ የጦር መሣሪያ አቅራቢ ሆነች፤ እናም በ1980ዎቹ ዓመታዊ የጦር መሣሪያ ሽያጭ ወደ ዩ.ኤስ 400 ሚሊዮን ከፍ አለ።
ይሁን እንጂ የኢንዶኒዢያ ወታደሮች በብዙ መቶዎች የሚቆጠሩ በምሥራቅ ቲሞር የነበሩ ሰላማዊ ሰዎችን ከገደለ በኋላ የዩ.ኤስ ኮንግሬስ በ1991 ይህንን አገደው።
በ1999 ምሥራቅ ቲሞር ነፃ ወጣች፤ ነገር ግን ይህ የሆነው የኢንዶኔዥያ ነፃ ከመውጣቷ በፊት ሕዝበ-ውሳኔ ተካሂዶ ወታደሮች ለቀው ሲወጡ ካወደሟት በኋላና ሕዝበ-ውሳኔውም ከተካሔደ በኋላ ነበር።
የደረሰው አስደንጋጭ የውድመት መጠን የአሜሪካ ህግ አውጪዎች በኢንዶኔዥያ ላይ የሚጥሉትን ዕገዳ ሙሉ በሙሉ ሊባል የሚቻል የወታደራዊ ግንኙነትን እንዲያካትት ገፋፋቸው።
ከዚያ ጊዜ ጀምሮ አንዳንድ የአስተዳደር ሰዎች - በተለይም የቀድሞው የጃካርታ አምባሳደርና የኢራቅ ጦርነት ዋና የመከላከያ ሚኒስቴር ምክትል ሚኒስቴር ፖወል ወልፎዊትዝ እገዳው እንዲጀመር አደረጉ።
እስካሁን የዩ.ኤስ ሕግ አውጭዎች የወሰነ የመኮንኖች ሥልጠና ፕሮግራም ብቻ ነው እንደገና እንዲጀመር ያደረጉት።
ግን ያም ቢሆን ለኢንዶኔዥያ ጄኔራሎች በቂ አልነበረም።
«እንደሚመስለኝ የኢንደኔዥያ ጦር ኃይል ዋሽንግተን የምትጥላቸውን ገደቦችና  ቅድመ-ሁኔታዎች  የሚገባቸው እንዳልሆነ በስተመጨረሻ የወሰነ ይመስላል» አሉ የቀድመው የመከላከያ ሚኒስትር ጁወኖ ሲዳርሶኖ።
«ስለዚህም አውሮኘላኖችን፣ ሄሊኮኘተሮችንና ሌሎች ከባድ የጦር መሣሪያዎችን የሚያገኙባቸውን አማራጮች ማፈላለግ ጀመሩ።»
ኢንዶኔዢያን በደንበኝነት በመሳብ ረገድ ሞስኮ በመጠኑ ተሳክቶላታል።
ጃካርታ 10000 ክላሽንኮብ ጠብመንጃዎችን፣ ስኳድሮን የባህር ሀይል ሚ1-2 ሄሊኮኘተሮችንና ለባሕር ኃይሏ በርከት ያሉ ቢቲአር - 80A ተሸካሚዎች ጨምሮ ጥቂት የሩሲያ የጦር መሣሪያዎችን በቅርቡ ገዝታለች።
በአሁኑ ጊዜ በሱማትራ፣ ቦርኒኦና ፓፑኦ የሚገኙትን የዘይትና የጋዝ ቦታዎች ከአየር ጥቃት ለመከላከል ኢንዶኔዢያ ከ30 ዓመት በፊት የገዛችውን የአጭር ርቀት ራፒየር ሚሳይል ተጠቅማለች።
«እነዚህን መሣሪያዎች እንደገና ከጥቅም ላይ ለማዋል ከባድ ችግር ፍጥሯል» ብለዋል ሲዳርሶኖ።
የአየር መከላከያ ኮማንደሮች ከራፒየርስ ሚሳይሎች ጋር የሩሲያን አስደናቂ የረጂም ርቀት ኤስ-300 ሚሳይሎችን ወይም እንደ ኤስ.ኤ-15 ጋውንትሌት ያሉትን የአጭር ርቀት ሚሳየሎችን ወይም በትከሻ ላይ የሚተኮሱ ኢግላዎችን በመጨመር ኃይላቸውን ለማሳደግ ፈለጉ።
አየር ኃይሉ በዓለም በቁጥር አንድ የተመዘገቡትን ሱከይ-ሱ-27 የተባሉ በርካታ እስኳሮኖችንና ፈጣን ቦምብ ጣይ አውሮኘላኖችን የመምታት አቅም ያላቸውን አውሮኘላኖች ለመግዛት እንደሚያስብ ተገልጿል።
ቀደም ሲል የኢንዶኔዢያ አየር ኃይል ኮማንደሮች በዝርዝር የያዟቸውን ከዩ.ኤስ ኤፍ-16 ቦምብ ጣይ አውሮኘላኖች ጋር የሚመሳሰሉ የምዕራብ አገሮች ጀቶችን ለመግዛት ምርጫቸው ነበር።
ነገር ግን ሱዳርሶኖ እንደተናገረው ጐሪቤቷ ማሊሺያ የሩሲያን ሜግ-29 እና የአሜሪካን ኤፍ/ኤ-18 ሆርኔት በማዋሃድ የተሳካላት በመሆኗ ምርጫቸውን እንዲቀይሩ አስገድዷቸዋል።
ሜጋዋቲ የመሣሪያን ጥያቄ በተመለከተ ከዩ.ኤስ ጋር ድርቅ ያለ አቋም ቢይዙ ኖሮ ከዋሽንግተን ጋር የሚኖራቸው ግንኙነት ለዘለቄታው ይበላሽ ነበር።
ያም ሆነ ይህ በአብዛኛው ሙስሊም ግን በፖለቲካ እረገድ ዓላማዊ የሆነችው ኢንዶኔዢያ ሽብርተኝነትንና ሃይማኖታዊ ነውጠኝነትን ለመዋጋት በሚደረገው ትግል እውነተኛ አጋር ናት።
ዋሽንግተንን ይበልጥ የሚያሳስባት የሩሲያ ኢኮኖሚያዊ ፍላጐት ነው።
ባለፈው ዓመት በተገኘው ስታቲስቲካዊ መረጃ መሠረት እ.ኤ.አ በ2001 በሩሲያ በኢንዶኔዢያ መካከል ያለው የንግድ ግንኙነት ከ36.2 ሚሊዮን ዶላር ወደ 203.5 ሚሊዮን ዶላር አድጓል።
ተንታኞች እንደሚሉት ይህ ማደግ ብቻ የሚችል ነው።
ይሁን እንጂ ዋናው አሳሳቢ ጉዳይ የነዳጁ ዘርፍ ነው።
እንደ ኤክስን ሞቢልና ቢ.ፒ ባሉ የአሜሪካና የእንግሊዝ ግዙፍ ኩባንያዎች ለረጂም ጊዜ በቁጥጥር ሥር የነበሩትን የኢንዶኔዢያ የዘይትና የጋዝ ኢንዲስትሪ በእግር-ማስገቢያነት ለሩሲያ ኩባንያዎች ለመስጠት ሜጋዋቲና ፑቲን እንደሚፈራረሙ ይጠበቃል።
የሩሲያ ወታደራዊ ጋዜጠኛ ጠበቃ በከሐዲነት ስለተፈረደበት ይህ ፍርድ ተገልብጦ ደንበኛውን ተጠያቂ እንዲያደርግ ለመከራከር ረቡዕ ዕለት የይግባኝ ጥያቄ አስገብቷል፤ የእሱ ደንበኛ በየጊዜው ከባለሥልጣን ፊት መቅረብ ቢኖርበትም ባለፈው ዓመት በአመክሮ መፈታቱን የዜና ኤጀንሲዎች ዘግበዋል።
ፍርዱን ውድቅ እንዲያደርግለትና ወንጀሉን በሚመለከት ፖስኮ ተጠያቂ እንዲሆን ፍርድ ቤቱን ጠይቋል ብለዋል።
ፖስኮ በሕገወጥ መንገድ ከፍተኛ ወታደራዊ አዛዦች ባካሄዱት ስብሰባ ላይ በሕገወጥ መንገድ ገብቶ ማስታወሻ ሲጽፍ በመገኘቱ ዲሴምበር 2001 የዋለው ችሎት የአራት ዓመት እስራት ፈርዶበት ነበር።
የጻፈውን ማስታወሻ ድሮ ሲሠራበት ለነበረው ለጃፓን ሚዲያ የማስተላለፍ ዝንባሌ እንደነበረው ወታደራዊ ፍርድ ቤቱ ገልጿል።
ከአመክሮ ጋር የተፈረደበት ፖስኮ ሁለት-ሶስተኛውን የእስራት ጊዜ ካጠናቀቀ በኋላ ባሳየው መልካም ሥነ ምግባር በጥር ወር ተፈቷል።
ሚሊታሪው እየቀጣው ያለው ሬዲዮ አክቲብ ዝቃጮችን ወደ ባሕር መጣልን ጨምሮ የአካባቢ ብክለትን እያስከተለ መሆኑን በመግለጽ እንደሆነ በመናገር ንጹህ ስለመሆኑ ተከራክሯል።
ፖስኮ የተፈታ ዕለት ያቀረበው የመጀመሪያ አቤቱታ ለከፍተኛው ፍ/ቤት ፕሬዚዲየም ፈጽሞ እንዳልደረሰለት ሬዝኒክ መናገሩን ኢንተርፋክስ ገልጿ።
ያቀረበውን ይግባኝ የወታራዊ ፍ/ቤት ቦርድ በችሎት ለማየት እምቢተኛ መሆኑን ጠበቃው ተናግሯል።
ሬዝኒክ አዲሱን አቤቱታውን በቀጥታ ለከፍተኛው ፍ/ቤት ሊቀመንበር ለቭያቸስላቭ ሌቤዴቭ እንዳቀረበና «የወታደራዊ የፍርድ ሥርዓት በፖስኮ ላይ የተሳሳተ አመለካከት ስላለው» ጉዳዩ በወታደራዊ ዳኞች እንዳይታይ መጠየቁን ኢንተርፋክስ ዘግቧል።
በፀረ ድርጅት ድራማ የተሞላ፣ አቅም ያላቸውን ተጫራቾች አድፍጦ የሚጠባበቅና በሥራ አስፈጻሚዎች መካከል ለጠብ የሚደረግ ጭቅጭቅ የሚፈጥር ታምር ነው የሚያሰኝ ሌላ ረጂም ታሪክ እጠብቅ ነበር።
ከዚያም ኤም.ሲ አይ ማንንም ሳያስቸግር የቬሪዞንን ስምምነት ተቀበለ።
በግልጽ እንደሚታየው የማኀበር ባህላቸው አልተከበረም -- ከ25 ዓመት በፊት ኤም.ሲ.አይ በቴሌኮም ኢንዱስትሪ ለመክበር ሲፍጨረጨር የሥልኩን ሥርዓት በሞኖፖል መያዙ ቀርቶ የኤ.ቲን እና ቲን የመኖር መብት መፈታተን ባይችልም ሰውን ሰላም የሚነሣ ነበር።
እና አሁን በሌላ ሞኖፖል ተውጠዋል።
የሻለ ይሆናል በዬ ጠብቄ ነበር -- ስግብግብነትና ጠንካራነት፣ በእርግጥ ግን ይተሻለ።
አንድ የፍልስጤም የደህንነት ምንጭ እንዳለው እስራኤል ዋናዎቹን የባህር ጠረፍ ግዛት የፍተሻ ቦታዎች እንደለቀቀች ሰኞ ዕለት የፍልስጤም ኃይሎች ፍልስጤሞች ከ33 ወራት የፍልስጤሞች አመፅ በፊት ይዘውት ወደ ነበረበት ተመልሷል።
ምንጩ እንደጠቀሰው የፖሊስ መኮንኖች በጋዛ ሠርጥ ዙሪያ ቦታውን በመያዝ ኢስቲፋዳ እስከፈነዳበት 1992 ድረስ አይተውት የማያውቁትን ነፃ እንቅስቃሴ እየተጠቀሙበት ነው።
«የፍልስጤም ፖሊስ ከመስከረም 17 ቀን 1993 በፊት ይዞት የነበረውን የሥራ ቦታና ሐላፊነቶች በሙሉ ወስዷል።
ምንጩ እንዳለው ይህ መሣሪያ ይዞ በመኪና ሆኖ በነፃ መንቀሳቀስ ኢስቲፋዳ ከተጀመረ ወዲህ ለመጀመሪያ ጊዜ ነው።»
ይህ እንቅስቃሴ የሚያመለክተው በአሜሪካ የሚደገፈው የመካከለኛው ምስራቅ «የሰላም መንገድ ካርታ" ለመተባበር አረቦች እርምጃ መራመድና ለወራት በእስራኤልና በፍልስጤሞች መካከል የተካሄደውን ደም መፋሰስ በማቆም ዘላቂ ሰላም ለማምጣት የታለመ ነው።
ዕሁድ ከቀትር በኋላ የእስራኤል ወታደሮች ከሰሜናዊ የቤይት ሐኖን ከተማን መልቀቅ ተከትሎ ፖሊስ እዚያ ያለውን የሥራ ቦታና ጎረቤት የሆነችውን የቤይት ላህያ ከተማን ይዟል አለ።
እንደዚሁም በድንበሩ ዙሪያ ከእስራኤል ጋር ተሰልፈዋል።
ማስረከቡ ለፍልስጤም ባለስልጣናት እንደዋስትና ማረጋገጫ ነው፤ ይህም ሁሉን ነገር በሚቃወሙት ቡድኖች በአይሁዶች ግዛት ላይ የሚደረገውን ምስጢራዉ ጥቃት በመቆጣጠሩ ረገድ እንደትልቅ ሥራ መታየት ያለበት ነው።
በሦስት ዓመት ውስጥ ለመጀመሪያ ጊዜ በተቀሰቀሰው ሌላ የአረቦች አመፅ ውስጥ የእስራኤል ጦር ፍልስጤማውያን ጋዛን በሚያሻግረው መንገድ በነፃ እንዲንቀሳቀሱ የፈቀዱላቸው በባህር ዳር ዳርቻ የሚገኙ ሦስት ዋነኛ የፍተሻ ጣቢያዎች እየለቀቁ በወጡበት ጊዜ ነበር።
ሠራዊቱ ከለቀቀ በኋላ የኪናው እንቅስቃሴ በደቡባዊ የጋዛ ከተማ፣ በካከለኛው የጋዛ ሠርጥ በአል-ባላህና በእንግዳ መቀበያው መገናኛ በደቡባዊ ዴር አል-ባላህ በኔዛሪም መገናኛ ውስጥ በነፃ ይፈሳል።
የጋዛን ሠርጥ ርዝመት የሚሸፍኑትና በመንገድ ላይ የሚገኙት ሶስቱ ወታደራዊ የፍተሻ ቦታዎች ጉዞውን ከደቡብ ወደ ሰሜን በመቀየር የ30 ደቂቃ መንገድ የነበረውን ወደ ሶስት ሰዓት አሰልቺና አድካሚ የመከራ ጉዞ በመቀየር የወረራውን አስፈሪ ገፅታ አመልክተዋል።
ምንጩ፣ እስራኤል እስካሁንም ድረስ የኪሱፊምንና የእንግዳ መቀበያውን ማገናኛ ሁለት ወታደራዊ የጥበቃ ቦታዎች እንደለቀቀች በማመልከት «እስራኤል ከጥቂት ጉዳዮች በስተቀር ብዙዎቹን ስምምነቶች ተግብራለች» አለ።
ምንም እንኳን ጋዛን በሚያቋርጡ መንገዶች ዙሪያ ነፃ እንቅስቃሴ ቢኖርም ሌሎች ብዙ መንገዶች ሣይከፈቱ ቀርተዋል አለ።
ከምስራቅ ወደ ምዕራብ መስመር የተዘረጋው የካረኒ-ኔትዛሪም መንገድ ያኔም እንደትዘጋ ነበረች፣ በደቡባዊ የእንግዶች መቀበያን የሚገጥመው ክፍር-ዳሮም ሰፈራ አጠጋብ የሚያልፈው ክፍሉ አውራ መንገድም እንዲሁ የተዘጋ መሆኑን ጠቀሶ ተከታዮቹ ሣምነታት ሊከፈቱ እንደሚቻሉ በተጨማሪ አስታውቋል።
ከደቡብ የራፋህ ከተማ ጠረፍ ወደ ካሃን ዩኒስ የሚያመራው ሌላው መንገድ ከ10 ቀናት በኋላ ይከፈታል አለ።
የፍልስጤሞችን ስሞታ ለመቅረፍ ሲባል ያእስራኤሎች የጦር ምንጭ እንዳረጋገጠው ወታደሮች በኔት-ዛሪም መተላለፊያ ለይና በደቡባዊ የእንግዶች መቀበያ መገጣጠሚያላይ ትልቅ በር የተከሉ ሲሆን የአይሁድ ሰፋሪዎች መንገዱን ለመጠቀም በሚፍልጉበት ብቻ የሚኖሩ ይሆናሉ።
ከ35 ዓመት ዕድሜ በታች ላሉት ፍልስጤማውያን በነፃ እንዲንቀሳቀሱ የሚፈቅደው ክልከላ እስካሁንም ይሠራል፤ ሆኖም ሰኞ ከቀትር በኋላ ወይም ማክሰኞ ጧት እንደሚነሣ ይጠበቃል።
የደህንነት ምንጮች እንዳሉት መከላከያው ጋዛ ሠርጥንና ግብፅን የሚያቋርጠውን የራፋህን ጠረፍ ለፍልስጤማውያን አስረክቧል።
ስድስት የፍልስጤም የፖሊስ መኮንኖች አመፁ በተጀመረ በጥቂት ጊዜ ውስጥ በእስራኤል ወታደሮች ወደ ተወሰደው የፍልስጤም ጠረፋማ አቋራጭ ክፍል እንዲመለሱ ተፈቅዶላቸዋል።
ምንም እንኳን በመጨረሻ እስራኤል ቀጠናውን ብትቆጣጠርም ለፍልስጤሞች የተወሰነ የራስ ገዝ መብት በሰጠው በ1993 የኦስሎ ስምምነት መሠረት ግብፅን የሚዋሰነው የራፋህ ጠረፍ በሁለቱ በእስራኤልና በፍልስጤሞች በጋራ እንዲተዳደር ነበር።
በመርህ ደረጃ፣ ማቋረጫው በሁለቱ መሃል ለእንቅስቃሴ ክፍት ቢሆንም -- ብዙ ጊዜ ባልታወቀ ምክንያት በተደጋጋሚ በእስራኤሎች እየተዘጋም ቢሆን -- የፍልስጤሞች ምድብ ከሁለት ዓመት ለበለጠ ጊዜ በእስራኤል ሲጠበቅ ቆይቷል።
ረቡዕ ዕለት በሰሜናዊ ሀይፋ ውስጥ አንድ አጥፍቶ-ጠፊ በተማሪዎች ላይ ባፈነዳው ቦምብ አስራአምስት ሰዎች ሲገደሉ ከ30 በላይ ደግሞ ሲቆስሉ ይህ በሁለት ወር ጊዜ ውስጥ በእስራኤል የመጀመሪያው የቦምብ ፍንዳታ መሆኑ ነው።
ከጥቂት ሰዓታት በኋላ በፒካታ የእስራኤል ታንኮች ወደ ሰሜናዊ የጋዛ ሰርጥ ክፍል በማቅናት በሚታገዙአቸው ሔሊኮኘተሮች ሳቢያ ቢያንስ ሶስት ሮኬቶችን ጀባሊያ በተባለው አካባቢ መተኮሳቸውን የፍልስጤም የደህንነት ምንጭ አስታውቆአል።
የፍልስጤም የህክምና ምንጨች እንዳሉት የ60 አመቱ መሐመድ አል-ቢያሪ በጃባሊያ የስደተኞች ካምኘ አካባቢ በሚኖርበት ቤቱ የተገደለው በተተኮሰው ሮኬት ሲሆን ሌላ አንድ ሰው ደግሞ ቆስሏል።
ሁለተኛው ሮኬት በእርሻ መሬቶች ላይ ሲያርፍ ሌላኛው ደግሞ በስደተኞች ካምኘ ውስጥ በሚገኘ መኖሪያ ቤት ቢያርፍም ምንም ጉዳት አላስከተለም-የፍልስጤም የደህንነት ምንጭዎች እንደገለፁት።
በሀይፋ የአውቶቡስ ፍንዳታ ከተገደሉት መካከል ሁለት የ13 ዓመት ልጆች መሆናቸውንና የፍንዳታው ሰለባ ከሆኑት አብዛኞቹ ደግሞ ወጣቶች መሆናቸውን የእስራኤል ሕዝብ ራዲዮ በመቀጠል አብራርቷል።
ከሞቱት ውስጥም ሁለት ወታደሮች እንደሚገኙበት ጦሩ ገልጿል።
አውቶቡሱ ተመቶ ብትንትኑ የወጣው ከመኖሪያ ቦታዎች ሀይፋ ዩኒቨርሲቲ በመጓዝ ላይ እንዳለ ነበር።
ቆስለው በሆስፒታል በመታከም ላይ ካሉት 33ቱ ውስጥ ሁለቱ ከፍተኛ የህክምና ሥር ሲገኙ ሌሎች ስድስት ደግሞ ከፍተኛ ጉዳት ደርሶባቸዋል - ሬዲዮው እንደዘገበው።
እስራኤል ጋዛ ላይ የምታደርገው የምሽት ጥቃት በ40 ታንኮች የታገዘ ሲሆን ጠቅላይ ሚኒስቴር ኤሪያል ሻሮን የደህንነት ካቢኔያቸውን ሰብስበው ስለቦምቡ ጥቃት ምላሽ ከተነጋገሩ በኋላ የታጠቁ መኪኖችም ጭምር መጥተዋል።
የእስራኤል ሚዲያ እንደገለፀው የሚወሰደው መልሶ ማጥቃት እርምጃ አሜሪካ በኢራቅ ላይ እየተዘጋጀች ያለችውን ጦርነት በሚያፈልስ መጠን እንደማይሆን ገልጿል።
የፍልስጤም አጥፍቶ ጠፊ የመጣው ደቡባዊ ምዕራብ ካለችው የሔብሮን ከተማ ሲሆን የሕዝብ ራዲዮ እንደዘገበውም መሐመድ ሀምአዳን ሳሌም ካዋስሚ የሚባልና የ20 ዓመት ልጅ ነበር።
ከመታወቂያው ውጪ በፍርስራሹ ውስጥ የተገኘው የደብዳቤ ክፍል እንደሚያመለክተው ሊፈፀም የቃጣውን የአጥፍቶ መጥፋት ሴራና መስከረም 11 ቀን በኒውዮርክ የዓለም ገበያ ማዕከል ላይ የደረሰውን ጥፋት ማወደስ የሚል ነበር - ገለፃው እንዳተተው።
የእስራኤል ፖሊሶች አስተያየት ለመስጠት በወቅቱ አልነበሩም ነገር ግን በሂብሮን የሚገኙ ምንጮች እንደገለፁት የ21 ዓመቱ መሀመድ ኩዋስሚ አክራሪ እስላማዊ ድርጅት ከሆነው ከሀማስ ጋር ግንኙነት እንደነበረው ገልፀዋል።
የእስራኤል ሀይሎች ከቦምቡ ጥቃት በኋላ የልጁ ቤተሰቦች ወደሚኖሩበት ሂብሮን በሚገኘው የ ኢል-ሼይክ ወረዳ በመንቀሳቀስ የንዋስማን ወንድምና አባት አስረዋል ሲል ተናግሯል።
ሀላፊነቱን ባይወስዱም ሀማስ እና ኢስላሚክ ጂሀድ የተባለ የአክራሪ ቡድን ፍንዳታው እስራኤሎች በቅርብ ሳምንታት በጋዛ ሰርጥ ላይ በተከታታይ ያደረጉትን ወታደራዊ ጥቃት ለመበቀል የተደረገ ነው ብሏል።
ነገር ግን የፍልስጤም አስተዳደር በጣም ከፍተኛ በሆነው የፍልስጤም ዜጐች ሞት ቁጥር ሳቢያ አለም አቀፍ የሀዘን ተካፋይ ስሜትን አቅጣጫ የሚያስለውጥ ነው ሲል ጥቃቱን ኮንኖታል።
«ዛሬ በሀይፋ የተደረገውን ጨምሮ በዜጐች ላይ የሚቃጡ ጥቃቶችን ሁሉ እናወግዛለን» ሲሉ የማስታወቂያ ሚኒስትሩ ያሴር አቤድ ራቦ አስገንዝበዋል።
ጥቃቱ «ለእስራኤል መንግስትና ለወራሪ ጦሩ በየካቲት ወር የፍልስጤሞች ሕይወት የቀጠፈበትን የግድያ ዘመቻ እንዲያፋጥን ሰበብ ይሆነዋል» ሲል የፍልስጤም አመራር ተናግሯል።
እ.ኤ.አ ከ ጥር 5 ወዲህ በእስራኤል ውስጥ ይህ የመጀመሪያው የቦምብ ጥቃት ሲሆን የተከሰተውም ጭልፊቱ ሻሮን በእስራኤል ታሪክ ውስጥ የቀኝ አክራሪውን ከባድ ደህንነት ለመፍጠር ቃል በገቡት መሰረት የቀኝ አክራሪውን በሾሙ ቀናቶች ብቻ ከተቆጠሩ በኋላ ነው።
በጥሩ ጥቃት ሁለት ፍልስጤማውያን አጥፍቶ ጠፊዎች በመካከለኛው ቴልአቪቭ ራሳቸውን አፈንድተው 23 ሌሎች ስዎችን ገድለዋል።
የእስራኤል መንግስት ቃል አቀባይ የሆኑት አቪ ፖዝነር በቅርብ የተከሰተውን ፍንዳታ «በጣም ከባድ ጥቃት» ብለው በመጥራት የእስራኤል መንግሰት «በአሸባሪ ድርጅቶች ላይ ከባድ እርምጃዎችን ይወስዳል» ብለዋል።
ለኤኤፍፒ በሰጡት ቃል የእስራኤል ደህንነት በትንሹ 40 ይደርሳል የተባለ ጥቃቶችን ሲመረምር ነበር የሀይፋ አውቶቡስ የፈነዳው።
የአሜሪካው መሪ ጆርጅ ቡሽ «በንፁህ ዜጐች ላይ እስራኤል ውስጥ የሚካሄደውን ጥቃት» አውግዘዋል። የዋይት ሀውስ ቃል አቀባይ አሪ ፍሌሸር በመቀጠል ሲናገር «ለአሸባሪዎች ያላቸው መልዕክት ጥረታችሁ አይሳካም» የሚለው ነው።
«በመካከለኛው ምስራቅ የሰላምን መንገድ ለማምጣት ይገፉበታል።»
የአውሮፖ ህብረት ከፍተኛ ባለስልጣን ጆቪየር ሰላምና እንደሌሎቹ ጥቃቱን ቢያወግዙም እስራኤልንም ከመጐሸም ወደኋላ አላሉም «ባለፉት ሳምንታትና ቀናት በርካታ ንፁሀን ዜጐች ተገድለዋል» ብለዋል።
በሎንደን የጠቅላይ ሚኒስትሩ ቃል አቀባይ ሲናገር «ቶኒ ብሌየር የሆነውን ሁሉ በፍፁም አውግዘውታል» ብሏል።
ቃል አቀባይ በመቀጠልም «ይህንን የጠብ ዐውድ የተቻላቸውን ሁሉ እንዲያደርጉ ለሁሉም ወገኖች ጥሪ አቅርበዋል ምክንያቱን ሲገልፁ እያንዳንዱ ራዕይ ተሳክቶ ሊያይ የሚቻለው በትብብርና በመግባባት ነው» ሲሉ ገልፀዋል።
ይህ መፍትሔ እንዲያገኝ ከተፈለገ ውይይት ያስፈልጋል።
የአውቶቡሱ ጥቃት የተሰነዘረው የእስራኤል ኃይሎች በመካከለኛው ጋዛ የስደተኞች ካምኘ ውስጥ የሀማስ መስራች አባልና በእስራኤል መንግሰት ላይ የአጥፍቶ ጠፊ የቦንብ ፍንዳታን በግንባር ቀደምነት ይመራ በነበረ ግለሰብ ላይ ያነጣጠረ ደም ያፋሰሰ ጥቃት በተፈፀመ ከሁለት ቀናት በኋላ መሆኑ ነው።
ሀማስ ጥቃቱን ለመቀጠል ቃል ገብቷል፤ የፍልስጤም አስተዳደር ደግሞ ዋና ዋና የፍልስጤም ባለስልጣኖች በሚሳተፉበትና የአራፋት አስተዳደርን ለመለወጥ የሚያደርጉት ስብሰባዎችን በማደናቀፉ የእስራኤልን መንግስት ይከሳል።
የፍልስጤም ዋነኛ ተደራዳሪ የሆኑት ሳኤብ ኢራንት እንዳሉት የማያቋርጠውን ሁከት ለማቆም አለማቀፋዊ ጣልቃ-ገብነት ያስፈልጋል።
አንድ ነፍሰ-ጡርና የ13 ዓመት ልጅን ጨምሮ ስምንት ሰው የተገደለበት የሰኞው ዕለት የጋዛ ጥቃት እስራኤል ከድርጊቷ እንድትቆጠብ አሜሪካን-መር የሆነ አለም አቀፋዊ ቁጣን ያስነሳ ጥሪ ቀሰቀሰ።
ማክሰኞ ዕለት የእስራኤል ወታደሮች ጋዛ ከተማ ጫፍ በሚገኝ የአይሁዶች መኖሪያ ሠፈር ውጪ አንድ በዕድሜ የገፉ ፍልስጤማዊ እረኛ ገደሉ።
በምዕራብ ዳርቻ /ዌስት ባንክ/ ካላ እና ከራማላ በስተ ሰሜን በኩል በሚገኝ መንደር የስምንት አመት ፍልስጤማዊ ልጅ ወንድምና እህቱን ጨምሮ በእስራኤላዊያን የጠብመንጃ ተኩስ ቆስለዋል ስትል ታለቅ እህታቸው ገልፃልች።
የእስራኤልና የፍልስጤም መሪዎች በመካከለኛው ምሥራቅ የሰላም ዕቅድ ላይ ለመነጋገር በሚንቀሳቀሱበት ጊዜ ዌስት ባንክ ውስጥ ማክሰኞ ዕለት በተቀሰቀሰው ግጭት የእስራኤል ወታደሮች 16 ዓመት የሆነውን አንድ ወጣት ገድለው ዕድሜአቸው 7 እና 9 የሆኑ ሁለት ሴቶች ልጆችን በከባድ ሁኔታ አቁስለዋል።
ተኩሱ -- የተጀመረው የእስራኤል ጦር ሠራዊት እንደተናገረው ፍልስጤማውያን ድንጋይና እንዲፈነዳ ሆኖ የተዘጋጀ ጠርሙስ በመወርወራቸው የተነሣ አጸፋዊ እርምጃ ለመውሰድ ነው--የተጀመረው የእስራኤል ጠቅላይ ሚኒስትር ኤሪኤል ሻሮን ሁለቱን ባላንጋራዎችና አክራሪ አጋሮቻቸውን በማሳፈር እስራኤል የዌስት ባንክ ይዞታዋን መልቀቅ አለባት በማለት ከገለጹ በኋላ በማግስቱ ነበር።
የሻሮን አስተያየትና የሰላም «የመንገድ ማፕ» የተባለውን በመሠረቱ እስራኤል መቀበሏ ዛሬ ነገ እየተባለ የዘገየውን የሰላም ስምምነት በአቋራጭ እንዲጀመር ያደርጋል ተብሎ ተገምቶ ነበር።
በሻሮንና በፍልስጤም አቻቸው ማህሙድ አባስ የመሪዎች ስብሰባ ረቡዕ ዕለት ይካሄዳል ተብሎ ታቅዶ ነበር፤ ግን ስለመዘግየቱ እርስ በርስ የሚወነጃጀሉት የእስራኤልና የፍልስጤም ባለሥልጣናቱ እንደተናገሩት ስብሰባው ለሌላ ጊዜ ተላልፏል።
ባለሥልጣናቱ እንዳሉት አዲስ ቀን አልተወሰነም፤ ስብሰባው ሐሙስ ዕለት እንደሚደረግ የእስራኤል ሬዲዮ ገልጿል።
ከፕሬዚዳንት ጆርጅ ደብሊዩ ቡሽ ጋር የሚደረገው የሶስትዮሽ የመሪዎች ስብሰባ ምናልባት ዩርዳኖስ ውስጥ በሚቀጥለው ሳምንት መጀመሪያ ላይ ይካሄዳል።
ማክሰኞ ዕለት በዌስት ባንክ በቱልካረም የስደተኞች ሰፈር በድንጋይ ወርዋሪዎች ላይ የእስራኤል ወታደሮች በከፈቱት ተኩስ የ16 ዓመት ፍልስጤማዊ ወጣት ሲገደል የ7 ዓመት ልጅም ቆስሏል።
ጦር ሠራዊቱ እንደተናገረው የሚፈነዳ ነገር በውስጡ የያዘ ጠርሙስ በአንድ የፍልስጤም ወጣት ከወረወረ በኋላ ወታደሮች በከፈቱት ተኩስ አንድ ልጅ በጥይት ተመቷል።
ማክሰኞ ዕለት ከዌስት ባንክ ከተማ ከናብሉስ አጠገብ ባለ መንደር ውስጥ የእስራአል ወታደሮች ድንጋይ በሚወረውሩ ወጣቶች ላይ ተኩስ ከፍተው የ9 ዓመት ፍልስጤማዊ ልጅ ከራሱ ላይ መተው በጽኑ ያቆሰሉት መሆኑንና የ12 ዓመት ሁለት ልጆችን እግራቸውን መተው መጠነኛ ቁስል ማድረሳቸው የፍልስጤም ሆስፒታል ኃላፊዎች ተናግረዋል።
የ10 ዓመት ልጅም በጐማ ጥይት እግሩን ቢመታም ምንም ያህል ጉዳት ያልደረሰበት መሆኑን እኒሁ ኃላፊዎች ገልጸዋል።
ወታደሮች ድንጋይ ለመወርወር የተሰለፉት አመፀኞችን ለመበተን ይሞክሩ እንደነበር እንጂ እውነተኛ ጥይት እንዳልተኮሱ ከጦር ሠራዊት የተገኘው ምንጭ ገልጿል።
ጉዳት ስለመድረሱ ጦሩ የሚያውቀው ነገር የለም።
ማክሰኞ ዕለት በዌስት ባንክ ከተማ በሄብሮን በድንገት በፈነዳው ፈንጂ አምስት ፍልስጤማውያን ልጆች፣አንዲት ሴትና የፖሊስ መኮንን መጐዳታቸውን የፍልስጤም የደኀንነት ባለሥልጣኖች ገልጸዋል።
ልጆቹ ከዛፍ ሥር በተቀመጡ ሁለት የላስቲክ ከረጢቶች ፈንጂዎቹን አግኝተዋቸው አንደኛው ከረጢት በድንገት ፈነዳ።
አንድ የፖሊስ መኮንን እንደደረሰ ሁለተኛው ከረጢት በመፈንዳቱ ከባድ ጉዳት ያደረሰበት መሆኑን ባለሥልጣናት ተናግረዋል።
የእስራኤል ወታደሮች ሰኞ ዕለት አንድ የፍልስጤም ወጣት መግደላቸውንና ሌላው ደግሞ ከጋዛ ሰርጐ ሲገባ እጁን መስጠቱን ጦር ሠራዊቱ ገልጿል።
ትጥቅ አልነበራቸውም፣ ምናልባትም ሥራ ፈላጊዎች ሳይሆኑ አይቀሩም።
ከዌስት ባንክ ከተማ ከኳልኩሊያ አካባቢ ከሚገኝ አንድ መንደር ውስጥ በተደረገው የተኩስ ልውውጥ የ11 ዓመት ፍልስጤማዊ ልጅ ተገድሏል።
ሰኞም እንዲሁ በሰሜን ጋዛ ከተማ በቤት ሃኑን የእስራኤል ወታደሮች በአራት የዲፕሎማቲክ መኪናዎች ላይ መተኮሳቸውን ዲፕሎማቶች ገልጸዋል።
በአደጋው ምንም የተጐዳ አልነበረም።
እየሩሳሌም የሚገኘው የስዊድን ቆንሲል ባለሥልጣን ፒተር ሉንድበርግ እንደተናገሩት የስዊድን ብረት ለበስ መኪና የፊት መስታወት በሁለት ጥይት ተመቷል፤ ቀላል መሣሪያም እንዲሁ በሌሎች የስዊድን፣ የዴንማርክና የአውሮፖ ሕብረት መኪናዎች ላይ አነጣጥሮ ነበር።
የእስራኤል ጦር ሠራዊት የፍልስጤም ነውጠኞች ቦታውን ለቀው እንዳይወጡ ለመከልከል ከቤት አኑን መግቢያ ላይ መንገዱን ዘግቶት እንደነበር የወታደራዊ ምንጮች ገልጸዋል።
መኪኖች የተዘጋውን መንገድ ጥሰው ለማለፍ ሲሞክሩ ተኩስ እንደተጀመረ ምንጮቹ ተናግረዋል።
በዩ.ኤስ የተደገፈውን «የመንገድ ማፕ» የተባለውን የሰላም ዕቅድ ካቢኒያቸው በመቀበሉ ሰኞ ዕለት ከራሳቸው የሊኩይድ ፓርቲ አባላት የሰነዘሩትን የሰላሙን ተስፋ የሚያመነምን ትችት ሻሮን ከተቋቋሙ በኋላ አመፁ ተነሳ።
እስራኤል ከዌስት ባንክ ትንሽ ቦታ እንኳን ለቃ ከወጣች የእስራኤል ህልውና ያከትማል በማለት ማስጠንቀቂያ ከሰጡ አሥርት ዓመታት ካለፉ በኋላ ሻሮን ይህን አቋም መያዛቸው 180 ዲግሪ መሽከርከራቸውን የሚያመለክት ነው።
የሆነ ሆኖ ተጠራጣሪዎች የሻሮን መለወጥ እስራኤል ጠንካራ ስምምነቶች ከማድረጓ በፊት የመንገድ ማፕ ይወድቃል በሚል ተስፋ ከዩ.ኤስ ተጽዕኖ ለማምለጥ ያደረገችው የብልጥነት ጥረት ሳይሆን አይቀርም የሚል ግምት አላቸው።
«3.5 ሚሊዮን ሕዝብ በእኛ ሥር መያዛችን ለእነሱም ለእኛም መጥፎ ነው» አሉ ሻሮን በእስራኤል ሬዲዮ አስተያየት ሲሰጡ።
«መያዝ» የሚለው ቃል እስራኤል በሃይማኖትና በደኀንነት ምክንያት ዌስት ባንክንና ጋዛ እስትሪፕን ለመያዝ ሕጋዊ መብት እንዳላት ለሚያምነው ለእስራኤል መብት እንደ ውግዘት የሚቆጠር ነው።
ፍልስጤማውያንና ሰላምን ለመፍጠር የተሰለፉ የእስራኤል አጋሮች እስራኤል ዌስት ባንክንና ጋዛን ለቃ እንድትወጣና አይሁዶችን ማስፈራራቷን እንድታቆም ለመጠየቅ ሲፈልጉ «መያዝ» የሚለውን ቃል በዘልማድ ይጠቀሙበታል።
ፍልስጤማውያን መንግሥት ለመመሥረት ዌስት ባንክንና ጋዛን ሙሉ በሙሉ ለመውሰድ ይፈልጋሉ።
እሁድ ዕለት የእስራኤል ካቢኔ አመፅን ለማስቆም የሚጀምረውና በዌስት ባንክና በጋዛ የፍልስጤምን መንግሥት ለመመሥረት የሚያስበው ሶስት ደረጃ ያለውን «የመንገድ ማፕ» ዕቅድ በመሠረቱ አጽድቆታል።
ሻሮን እስራኤል የሕዝብ ማዕከል ከሆነው ከዌስት ባንክ እንድትወጣ ማድረግን ጨምሮ ለግጭቱ ፖለቲካዊ መፍትሔ ለመስጠት ቆርጠው መነሳታቸውን ለፖርቲ ተችዎች ተናግረዋል።
«ይህ መጨረሻ ሳይኖረው መቀጠል አይችልም።
ራማላህ፣ ጄኒን፣ ናብሉስ ውስጥ ለዘላለም መኖር ትፈልጋላችሁ?» አሉ።
የመንገድ ማፕ ወደ ፍልስጤማውያን ያዘነበለና እስራኤልን ከአደጋ ውስጥ የሚጥል ነው በማለት የሊኩይድ ሕግ አውጭዎች ይወነጅላሉ።
ሰኞ ዕለት አስተያየት በመስጠት ሻሮን ራሳቸውን ወጪ አድርገዋል።
«የፍልስጤማውያን ሽብር ከቀጠለ ምን ይፈጠራል?
ምንም።
ምንም አይፈጠርም።
ፍልስጤማውያን ምንም አያገኙም» ብለዋል።
ተቺዎች እንደሚሉት የሰላም ስምምነት ከመደረጉ በፊት አመፅ ሁሉ መቆም አለበት በማለት ሻሮን ለረጂም ጊዜ ይዘውት የቆዩት አቋም ከእውነታ ውጪ የሆነና የመንገድ ማፕን ጨምሮ ማንኛውም የሰላም ጥረት ውድቅ እንደሚሆን የሚያረጋግጥ ነው፤ ስለሆነም የሰጡትን አስተያየት ከመጠበቅ አስፈላጊነት ራሳቸውን ነፃ ያደርጋሉ።
ሊበራሉ ሕግ አዉጪ ዮሲ ሳሪድ እንዳቀረበው ክርክር ሻሮን ስሜታቸውን በማድበስበስ ለዕቅዱ ተግባራዊነት ቆርጠው የተነሱ መሆናቸውን በመግለጽ የዩ.ኤስን መንግሥት ለማሳመን እየጣሩ ነው፤ የእሳቸው ጦርነት ፈላጊ አጋሮቻቸውም የዩ.ኤስን ግፊት ለማስቆም ታክቲካዊ እርምጃ እየወሰዱ እንደሆነ ይገምታሉ።
«ኤሪኤል ሻሮን በጉም ውስጥ ለመሄድ ይፈልጋሉ፤ ምክንያቱም ወዴት እየሄዱ እንደሆነ አንድም ሰው አያውቅም» በማለት የዲኦት አህሮኖት በሚባለው ዕለታዊ ጋዜጣ ሳሪድ ጽፏል።
ሞስኮ ውስጥ ያለ ፍርድ ቤት በስለላ ወንጀል በተከሰሰው አሜሪካዊ ነጋዴ ኢድመንድ ፖፕ ላይ የ20 ዓመት እሥራት ፈርዶበታል።
የፔንስልቫኒያው በጡረታ ላይ የሚገኝ የባሐር ኃይል መኮንን ፖፕ ከፍተኛ ፍጥነት ያለውን የሩሲያ ቶርፔዶ ምስጢራዊ ንድፍ በሕገ ወጥ መንገድ ወስደሃል ተብሎ ተከሶ ነበር።
ጉዳዩ በሚታይበት ጊዜ ሁሉ እሱ ያገኘው መረጃ በቀጥታ በሕዝብ እጅ መግባቱን በመግለጽ ተከራክሯል።
ኋይት ሐውስ ፍ/ቤቱ የወሰደውን እርምጃ በሕግ ያልተደገፈና የተሳሳተ ነው በማለት አውግዞታል።
የፖፕ ባለቤትና ጠበቃዎችም እንዲሁ ምናልባት በሩሲያ እስር ቤት ውስጥ የስምንት ወራት ቆይታው በተቀሰቀሰበት ያልተለመደ የአጥንት ካንሰር እየተሰቃየ መሆኑን በመግለጽ በጤንነት ጉድለት ምክንያት እንዲፈታላቸው አመልክተው ነበር።
ኮሬይ ፍሊንቶፍ፣ ለብሔራዊ የሕዝብ ሬዲዮ ዜና ከሞስኮ።
የአሜሪካና የእንግሊዝ ጦር ንጋት ላይ የባግዳድን ከተማ በከፍተኛ ሁኔት ከደበደበ በኋላ ቅዳሜ ዕለት ከፍተኛ እስትራቴጂያዊ ጠቀሜታ ወዳላት የወደብ ከተማ ባዝራ እየገሰገሰ ሔዷል።
በሺህ የሚቆጠሩ በደቡብ የአገሪቱ ክፍል ተከበው የሚገኙ ወታደሮች በደረሰባቸው ከፍተኛ ጥቃት ሳቢያ እጃቸውን ሰጡ።
የነዳጅ ማጣሪያ እምብርት የሆነችውና 1.3 ሚሊዮን ነዋሪ ያላትን የባዝራ ከተማን በመያዝ የሚደረገው ውጊያ እኩለ ቀን ላይ የጀመረ ሲሆን የተባበሩት ሃይሎች የኢራቅ ወታደሮችን ይዞታ ለመክበብ እና እጅ እንዲሰጡ ለማስገደድ በመሞከር ላይ ናቸው።
የአሜሪካ ተዋጊ አውሮኘላኖች ከከተማዋ አቅራቢያ ያለውን ድልድይ ይጠብቁ የነበሩትን የኢራቅ ታንኮች በቦምብ ደበደቡ።
የኢራቅ ወታደሮችም በከፍተኛ መሣሪያ /መድፍ/ በመጠቀም አፀፌታውን መልሰዋል።
ባግዳድ ከ300 በላይ ቶምሀውክ ክሩስ ሚሳዬል ከዘነበባት ግዙፍ የአየር ድብደበ ማግስት ቅዳሜ ጠዋት በድጋሚ ኢላማ ሆና ውላለች።
በመካከለኛው ባግዳድ ከተማ ውስጥ በአል-ሳልሂያ አጐራባች ቦታ የሚገኘው ባለ ዘጠኝ ፎቅ የደህንነት ዋና መስሪያ ቤት በቀጥታ በመመታቱ የተበታተኑ ሸክላዎች የፈራረሱ ግንቦች፣ የተሰባበሩ መስተዋቶች መንገዱን ሞልተውታል።
የተባበሩት ኃይሎች ወደፊት እየገሰገሱ በሔዱ ጊዜ እንዳለ አንድ የኢራቅ ጦር ክፍል እጁን ሰጥቶአል ሲሉ የዩ.ኤስ ወታደራዊ ኃይል ገለፁ።
ይህ የጦር ክፍል --51ኛው የእግረኛ ጦር 8ሺህ የሰው ሀይልና እስከ 200 የሚጠጉ ታንኮችን የያዘ ሲሆን፣ ባዝራን ለመከላከል ዋና የጦር ክፍል የነበረና በአንድ ቀን ውስጥ ይህን ያህል ከፍተኛ ጦር መኮብለሉ የሳዳም ሁሴን ጦር እየተፍረከረከ መሆኑን የሚያሳይ ምልክት ነው።
በፋርስ ባህረ ሰላጤ አካባቢ በሁለት ንጉሳዊ የባህር ኃይል ተዋጊ ሔሊኮኘተሮች ግጭት እና በውስጡ የነበሩት ሁሉም አባላት ማለትም ስድስት እንግሊዛዊያንና አንድ አሜሪካዊ መገደል ምክንያት በተባበሩት ኃይሎች የተመዘገቡት ድሎች ሊደበዝዙ ችለዋል።
ቅዳሜ ጠዋት የአሜሪካ ባህረ ሃይልና የእንግሊዝ ጦር ከኩዌት ወደ ባዝራ በሚወስደው ዋና መንገድና በ1991 በተካሄደው የፋርስ ባህረ ሰላጤ ጦርነት «የሞት ጐዳና» ተብሎ ይጠራ በነበረው አውራ ጐዳና 80 ላይ ማለትም በዚያ ጊዜ የኢራቅ የታጀቡ መኪኖችን በመደምሰስ በሔዱበት ጐዳና አሁንም እየገሰገሱ ነው።
የአሜሪካ ጦር ወደ ምዕራብ ባዝራ ግንባር በመዝለቅ በየቀኑ 1.3 ሚሊዮን ነዳጅ ከሚዘቅጥበትና ከሁሉም የኢራቅ ነዳጅ ዘይት ጉድጓዶች በጣም ምርታማ የሆነውን የሩሜላ የነዳጅ ዘይት ጉድጓድን በቁጥጥር ስር አውለዋል።
ባዝራ እስከሚደርሱ ድረስ የአሜሪካንና የእንግሊዝ ጦር የገጠማቸው የተቃውሞ ኃይል በጣም አነስተኛ ነበር፣ በአቅራቢያው ያለውን ኡም-ቃሰርንም በያዙበት ጊዜም ሆነ ቁልፍ የሆኑትን የነዳጅ ጉድጓዶች በተቆጣጠሩበት ወቅትም ቢሆን ተቃውሞ አነስተኛ ነበር።
ኢራቃውያን የመልሶ ማጥቃት ውግያቸውን ያደርጉ የነበሩት በአብዛኛው በአነስተኛ የጦር መሣሪያዎች ማለትም ሽጉጥ፣ መትረየስ፣ በሮኬት የሚወናጨፍ የእጅ ቦምቦች ብቻ ነበር።
የኢራቅ መደበኛ ሠራዊት ባዝራን ለቆ ወጥቷል፣ ነገር ግን አነስተኛ ቁጥር ያላቸው የሳዳም የደህንነት ሃይሎች አሁንም የመከላከል ውግያ እያደረጉ መሆኑን የእንግሊዝ የመከላከያ ሚኒስቴር ጊኦፍ ሁን ቅዳሜ ዕለት ገልፀዋል።
ሌሎች ምዕራባዊ ኢራቅ ወደሚገኘው የአየር ማረፊያ ተቋም የዘለቁት ጦር አባላት እስራኤል ድረስ የሚወናጨፍ ስከድ ሚሳዬል እና ምናልባትም አውዳሚ የጦር መሣሪያዎች ሊኖራቸው እንደሚችል ተገምቷል።
ማንኛውንም አይነት የኢራቅን ተቃዋሚ ኃይል ለመደምሰስ የተዘጋጀ ተጨማሪ ጦር በኩዌት እየጠበቀ ነበር።
በመቶዎች የሚቆጠሩ ታንኮች፣ ብረት-ለበስ ተሽከርካሪዎች፣ የታጠቁ ወታደሮችና አስፈላጊ ወታደራዊ አቅርቦት የጫኑ የጭነት መኪናዎች በአጓዳኝ መስመር በተርታ ተሰልፈው የኢራቅና ኩዌት ድንበር ለማቋረጥ በተጠንቀቅ ላይ ነበሩ።
እንደ አንዳንድ የአሜሪካን ከፍተኛ ወታደራዊ አዛዦች አባባል ከሚቀጥለው ሳምንት መጀመሪያ ጀምሮ የአሜሪካን የምድር ጦር በ3ኛው የጦሩ ዕግረኛ ክፍል እየተመራ የባግዳድን ዙሪያ እንደሚይዝ ሲታመን፣ ከኢራቅ የሪፖብሊካን ጦር ከፍተኛ አደጋ ሊደርስበት ይችላል።
ለሳምንታት ያህል ስታቅማማ ከቆየች በኋላ ቱርክ አቋሟን በማላላት ተዋጊ አውሮኘላኖች የግዛት ክልሏን አቋርጠው እንዲበሩ ተስማምታለች።
በሌካ በኩል ቱርክ 1000 ያህል ጦር ወደ ሰሜን ኢራቅ ስትልክ፤ የኢራቅ ኩርዶች የራሳቸውን ነፃ መንግስት እንዳያውጅ ለመከልከል ተጨማሪ ወታደሮች እንደሚልኩ የቱርክ መንግስት ገልጿል።
ቱርክ ወታደሮቿን በተናጠል ወደሰሜን ኢራቅ የማስገባት ማንኛውንም አይነት እንቅስቃሴን አሜሪካ በጥብቅ ትቃወማለች።
የቱርክ ወታደሮች ወደ ሰሜን ኢራቅ መግባታቸውን የቱርክ ወታደራዊ ቃል-አቀባይ ቅዳሜ ዕለት አስተባብለዋል።
ሐሙስና አርብ ወደ ኢራቅ ባደረጉት ግስጋሴ የአሜሪካና የእንግሊዝ ወታደሮች የመጀመሪያ ጉዳት ሲደርስባቸው፤ በዚህም ሀሰት የአሜሪካን ባህር ሃይል አባላት በውጊያ ሲገደሉ ሌሎች ስምንት የእንግሊዝና አራት የአሜሪካን ባህር ሀይሎች ደግሞ በአጋጣሚ በተፈጠረ የሄሊኮኘተር መከስከስ አደጋ ምክንያት ህይወታቸውን አጥተዋል።
ከኢራቅ በኩል ስለ ደረሰ ጉዳት የተገለፀ ነገር የለም።
እንደ የአገሪቱ የመከላከያ ሃላፊ ጀነራል ፒተር ኮስግሮቭ አገላለፅ ኢራቅ ውስጥ ዘልቆ እየተንቀሳቀሰ ያለው የአውስትራሊያ ኮማንደር ጦር የማዘዣና የመቆጣጠሪያ ጣቢያ ሲደመስስ በርከት ያለ ቁጥር ያላቸውን ወታደሮች ገድለዋል።
ቅዳሜ ዕለት የኢራቅ የማስታወቂያ ሚኒስቴር መሃመድ ሰኢድ አል-ሳሃፍ በሰጡት መግለጫ የተካሄደው ውጊያ «የከረረ» እንደነበር ገልፀዋል።
አብዛኞቹ በተባበሩት ኃይሎች የተማረኩት ሲቪሎች እንጂ ወታደሮች አለመሆናቸውን ገልፀዋል።
የኢራቅ ጦር አምስት ታንኮች ማውደሙን አስታውቋል።
ሴቶች፣ ህፃናትና ሲቪሎችን ጨምሮ 200 ኢራቃውያን ሲቆስሉ እነርሱም ባግዳድ በሚገኙ አምስት ሆስፒታሎች ህክምና እየተደረገላቸው እንደሆነ አስረድተዋል።
ሁን የኢራቅ አገዛዝ በከፍተኛ የአየር ድብደባ በደረሰበት ጉዳት ምክንያት እየተፍረከረከ መሆኑን አብራርቷል።
«የትላንትናው ቴአትራዊ የቴሌቪዥን ሽፋን እንዳሳየው መብራቱ አሁን ድረስ በባግዳድ ላይ ቆይቷል፣ ነገር ግን የኢራቅ ጨቋኝ አገዛዝ መሣሪያው ግን እየተናደ ነው» ብለዋል።
የኢራቅ ምክትል ፕሬዚዳንት ጣሃ ያሲን ረመዳን በኢራቅ ሬዲዮ እንደተናገሩትና በቢቢሲ የሬዲዮ ስርጭት ጣቢያ የቁጥጥር አገልግሎት እንደዘገበው እንግሊዝና አሜሪካ የኢራቅን ግዛት «ለማጥፋት» እየሰሩ ነው በማለት ከሰዋቸዋል።
ለተባበሩት ድርጅት ዋና ፀሐፊ ኮፊ አናን በፃፉት ደብዳቤ ረመዳን «የተባበሩት መንግስታት ፅህፈት ቤት ኢራቅ ስትወረር ምንም አይነት መግለጫ አለማውጣቱ ወይም አለማውገዙ አሳዛኝና አስደንጋጭ ነው» ብለዋል።
ወታደራዊ ማዘዣዎችንና የእዝ መቆጣጠሪያ ተቋሞችን ኢላማ ያደረገ ከፍተኛ የቦምብ ናዳ ቢወርድበትም ቅሉ፣ የኢራቅ አገዛዝ አሁንም ስልጣኑን ለመልቀቅ ያሳየው አንዳች ምልክት የለም።
ተዋጊ አውሮኘላኖች በሰሜናዊ ኢራቅ የሚገኙ ሙሱል፣ ኪርኩክ እና የሳዳም የትውልድ ከተማ ቲክሪትን የመሳሰሉ ከተሞችን ኢላማ በማድረግ የቦምብ ድብደባ አካሔዱ።
የኢራቅ ፕሬዚዳንት ከልጃቸው ቋሲ፣ ከሪፐብሊካን ጦር አዛዥነት ከመከላከያ ሚኒስቴሩ ጀነራል ልብስ እንደለበሱ ስብሰባ ተቀምጠው የሚያሳይ የቪድዮ ምስል በኢራቅ ቴሌቪዥን ታይቷል።
የቀረበው የቪድዮ ምስል መቼ እንደተቀረፀ ግን ግልፅ አይደለም።
የአሜሪካን የመረጃ ባለስልጣናት እንዳሉት የኢራቅ የእዝነ ግንኙነት መዋቅር ከጥቅም ውጭ ሆነዋል፣ የአሜሪካን መከላከያ ሚኒስቴር ዶናልድ ራምስፊልድ እንዳሉትም «አገዛዙ አገሪቱን መቆጣጠር ከማይችሉበት ደረጃ ደርሰዋል።»
በኮሎምቢያ ሁለተኛ ከፍተኛ የማርክሲስት አማፂ ሠራዊት 42 ወታደሮችንና የፖሊስ መኮንኖችን ለቋል።
ብሔራዊ ነፃ አውጭ ሠራዊት ሰሜን ኮሎምቢያ ውስጥ የያዛቸውን ምርኮኛ ወታደሮች በነፃ ለቋል።
42ቱ እስረኞች ከሁለት ዓመት በፊት የተያዙት ከደፈጣ ተዋጊዎች ጋር በተፈጠረው ግጭት ነበር።
በላቲን አሜሪካ በአደንዛዥ ዕፅ ጦርነት አሸናፊ ማን እንደሆነ አናውቅም፤ ግን ተሸናፊው ማን እንደሆነ እናውቃለን---ጋዜጦች።
ባለፉት ስድስት ወራት ኮሎምቢያ ውስጥ በአደንዛዥ ዕፅ ሕገ ወጥ ንግድ አስተላላፊዎች ወይም በግራ አክራሪ ደፈጣ ተዋጊዎች-ብዙ ጊዜ ሁለቱም አንድና ተመሳሳይ ናቸው በኮሎምቢያ ስድስት ጋዜጠኞች ተገድለዋል፤ እንዲሁም 10 ተጠልፈዋል።
ባለፉት 12 ዓመታት ቢያንስ 40 ጋዜጠኞች ከዚያ ተገድለዋል።
የኮሎምቢያ መንግሥት በአደዛዥ ዕፅ ሕገወጥ ንግድ አስተላላፊዎች ላይ በነሐሴ ወር ውስጥ ጥብቅ ቁጥጥር ማድረግ ከጀመረ ወዲህ አገሪቷንም እንዳይረከቡ ለመከላከል ባደረገው ሙከራ ውጊያው ተጠናክሯል።
ኮሎምቢያ ውስጥ የደረሰው እልቂት በዚህ ሳምንት ሞንቴሪ፣ ሜክሲኮ ውስጥ የኢንተር-አሜሪካ ጋዜጦች ማህበር ባዘጋጀው 45ኛ ጠቅላላ ስብሰባ ላይ ለመገኘት ከላቲን አሜሪካ፣ ከዩ.ኤስ ከካሪቢያንና ከካናዳ ለመጡ 450 አዘጋጆችና አሳታሚዎች አእምሮ በጣም የሚከብድ ነበር።
ማክሰኞ ዕለት ተሰብሳቢው ሌላ በግፍ የተሞላ ዜና ሰማ፤ በኮሎምቢያ ሁለተኛው ታላቅ ጋዜጣ የሆነው የኤል ኢስፔክታዶር ሁለት ሠራተኞች ሜዲላይን ውስጥ መገደላቸውን።
የጋዜጣው የአካባቢ አስተዳዳሪ ማሪያ ሉዝ ሎፔዝ መኪናዋን ቀይ መብራት አስቁሟት እንዳለ በጥይት ተገዳለች፤ እናቷም ቆሰሉ።
ከአንድ ሰዓት በኋላም የጋዜጣው ስርጭት ማኔጀር ሚጉኤል ሶለር ከቤቱ አጠገብ በጥይት ተመትቶ ተገደለ።
ኃላፊነቱን የወሰዱት የአደንዛዥ ዕፅ ቱጃሮች ጋዜጣውን ሚድላይ ውስጥ ስርጭቱን ከቀጠለ የቦጐታ ጋዜጣ ቢሮዎች እንደሚጋዩ ተናግረዋል።
ባለፈው ወር የቦጐታ ቢሮዎችን በቦምብ በመደብደብ ኮምፒውተሩን ከጥቅም ውጭ አድርገዋል፤ እንዲሁም 2.5 ሚሊዮን ዶላር የሚያወጣ ንብረትም ጉዳት አድርሰዋል።
ኤል.ኢስፔክታደርን በአሳታሚውና በሠራተኞቸ ያልተለመደ ድፍረት የተነሳ የተለየ ኢላማ አድርገውታል።
ሞንተሬይ ያለው አሳታሚ ሉዊስ ጋብሪኤል ካኖ በተፈጸመው ግድያ ቢሸበርም እንኳን «በአደንዛዥ ዕፅ ሕገ ወጥ ንግድ አስተላላፊዎች ላይ የምናደርገውን ውጊያ አናቆምም» የሚል መግለጫ አውጥቷል።
ጋዜጣውን በተለይም ኤል ኢስፔክታደርን ለማስፈራራት ይፈልጋሉ፤ ምክንያቱም ምንጊዜም በዚህ ጦርነት ውስጥ የጐን ውጋት ስለሆነባቸው ነው።
ይህም የመጣው ወንድሙ ጉይሌርሞ በ1986 ከተገደለበት ሰው ነው።
የሞንተሬይ አሳታሚዎች የሚያዙት የሻለቃ ጦር የላቸውም፤ ግን ቁጣቸውን በሚወጡት እትሞች ርዕስ አንቀጾች ለመግለጽ ተስማምተዋል።
ብዙዎቹ የጋራ የሆነ ርዕስ አንቀጽ ይጠቀማሉ።
በክፍለ ዓለሙ ባሉት አገሮች በሙሉ አንዳንድ መሻሻል እየታየ ቢሆንም በአሜሪካን የተለያዩ ግዛቶች የሚታየው የፕሬስ ነፃነት ሁኔታ ግን ጋዜጠኞችንና ቤተሰቦቻቸውን ኋላ ቀር ለሆነ ሳንሱር ማለትም በቅጥር ነፍስ ገዳዮች ለሞት እስከዳረጋቸው ድረስ አሁንም አሰቃቂ እንደሆነ መታየት አለበት።
የፖናማው ማኑኤል ኖሪዬጋ ከአደንዛዥ ዕፅ ሕገ ወጥ ንግድ አስተላላፊዎች ጋር አባሪ ተባባሪ መሆኑ ብቻ ሳይሆን ከዚህ በፊት ታይቶ በማይታወቅ መልኩ ፕሬሱን ለመጉዳት ጥረት በማድረጉ ነበር ሪፖርቱ የወነጀለው።
«ኖሪዬጋ እያንዳንዱን ነፃ ጋዜጣ፣ ሬዲዮና ቴሌቪዥን ጣቢያ ዘግቷል፤ በርካታ ዘጋቢዎችን አስሯል፣ አሠቃይቷል፣ ለስደት ዳርጓል» በማለት መግለጫው አትቷል።
«በክፍለ አህጉሩ የፕሬስ ነፃነት ቁጥር1 ጠላት በሆነችው ኩባ ውስጥ በኩባውያንና በውጭ ጋዜጠኞች ላይ የሚደርሰው ጭቆና ከምን ጊዜውም ይልቅ የከፋ ሆኗል» በማለት ጨምሮ ገልጿል።
ኒካራጓ ውስጥም እንዲሁ የፕሬስ ነፃነት እንደሚሰጥ በሳንዲኒስታዎች የተሰጠው ተስፋ «ተግባራዊ ሳይሆን ቀርቷል።»
እንደሚታየው የተጠቀሱት አራት አገሮች ኮሎምቢያ፣ ኩባ፣ ፖናማና ኒካራጓ በፕሬስ ላይ ከባድ ጥቃት እየደረሰ የሚታይባቸው ብቻ ሳይሆኑ ከአደንዛዥ ዕፅ ንግድና ከግራ-ክንፍ ፖለቲካ ጋር የተቆራኙ መሆናቸው ጭምር ነው።
ኖሬጋ ለካስትሮ በጣም ቅርበት አለው፤ ምናልባትም በአንድ ወቅት ወኪላቸው ሳይሆን አልቀረም።
የሳንዳኒስታው ቶማስ ቦርጄና የኦርቴጋ ወንድሞች የካስትሮ ባለሟሎች ናቸው፤ ኒካራጓን በእጃቸው እንዲያስገቡ ካስትሮ ረድተዋቸዋል።
ኮሎምቢያ ውስጥ ከአደንዛዥ ዕፅ ገንዘብ የሚከፈላቸው ደፈጣ ተዋጊዎች አገሪቷን ለመያዝና ዲሞክራሲን ኤም-19ን ጨምሮ ለማጥፋት እየሞከሩ ነው፤ ይህም በካስትሮ በግልጽ የሚደገፍ ነው።
ፍሎሪዳ ውስጥ የአደንዛዥ ዕፅ ክሶችን የሚከታተለው የቀድሞው የዩ.ኤስ ጠበቃ ሮበርት መርኬል በአደንዛዥ ዕፅ ንግድ የተሰማሩ ከፍተኛ ባለሥልጣናት በሕዝብ ዘንድ ይፋ በሆነ ፍርድ ቤት መቅረብ የሚያሳየው ነገር ቢኖር ካስትሮ ከሜድላይን የአደንዛዥ ዕፅ ንግድ ማኀበር መውጣታቸውን እንደሆነ ለደቂቃ ያህል አይጠራጠርም።
«ማኀበሩ የኮሎምቢያን ባለሥልጣናት በማስፈራራት ለድርድር ካቀረባቸው ማኀበሩ አዛዥ ይሆናል፤ ፊደል ካስትሮም ከእነሱ ጋር የነበራቸውን ያለፈውን ግንኙነት ይጠቀሙበታል» ሲል የመፅሔቱ ዴቪድ አስማን በቅርብ ዘግቧል።
በኮሎምቢያ የአደንዛዥ ዕፅ ቱጃሮች ላይ የሚደረገው ትግል በጣም ቅርብ ነው።
በዚህ ሳምንት በማኀበሩ አመራር ውስጥ አራተኛ ሰው ነው የሚባልለትን ጆሴ አቤሎ ሲልቫን መንግሥት አስሮታል።
በፕሬዚዳንት ቪርጂሊያ ባርኮ ታድሶ በቀረበው ወንጀለኛን ወደያገሩ መልሶ የመላክ ስምምነት መሠረት ለፍርድ ወደ ዩ.ኤስ ተመልሶ ይላክ ይሆናል።
ዘግይቶም የአደንዛዥ ዕፅ ሕገወጥ ንግድ አስተላላፊ ከፍተኛ ባለሥልጣን ሊኦኒዳስ ቫርጋስ ታስሯል፤ 1,000 ፖውንድ የሚመዘን ድማሚትም ተይዟል።
ባርኮ የዩ.ኤስ ወታደሮችንና አማካሪዎችን አልተቀበለም፤ ነገር ግን የዩ.ኤስ ወታደራዊ ዕርዳታን ተቀብሏል።
ፕሬዚዳንት ቡሽ በ90 ቀናት ውስጥ ከሚስተር ባርኮ፣ ከፔሩ ኘሬዚዳንት አላን ጋርሺያና ከቦሊቪያው ኘሬዚዳንት ጃይም ፖዝ ዛሞራ ጋር ስለአደንዛዥ ዕፅ ችግሮች ለመወያየት ተስማምተዋል።
ይህን ጉዳይ ከማጓተቱ ይልቅ በፍጥነት ማድረጉ መጥፎ ላይሆን ይችላል።
ከፖናማ ውድቀት በኋላ አንዳንድ መጽናኛዎችን ይፈልጋሉ።
በእርግጥ የኮሎምቢያ ፕሬስ ይህን በጣም ይፈልጋል።
ከሚቀጥለው ዓመት መጀመሪያ አንሥቶ ጐብኝዎች ካሊፎርኒያ ውስጥ ባለው በዩሴሚታ ብሔራዊ ፖርክ አንዳንድ ለውጦችን ያያሉ።
በየአመቱ የሚመጡትን አራት ሚሊዮን ቱሪስቶችን ምክንያት በማድረግ ግዙፍ የሲኩያ ዛፎችን፣ ያማሩ ሸለቆዎችንና ፏፏቴዎችን ለመጠበቅ የሚያስችል አዲስ ዕቅድ ወጥቷል።
በአዲሱ ዕቅድ መሠረት ጐብኝዎቹ በመኪና ወደ ፖርኩ ለመሄድ ያላቸው ዕድል በጣም የጠበበ ነው።
343 ሚሊዮን ዶላር የሚፈጀው ዕቅድ የትራፊክ መጨናነቅን ለማቃለል አውቶቡሶች የሚመላለሱበትን አዲስ ሥርዓት ይፈጥራል።
አንዲሁም በመስኮች ላይ ያሉትን መንገዶች ያስወግዳል፣ ተጨማሪ የእግረኛ መንገዶችን የመቻቻል፤ በተጨማሪም በ1997 ጐርፍ የተበላሸውን የድንኳን መትከያ ቦታ ይደለድላል።
የዩሴሚቲ ቃል አቀባይ እስኮት ገዲማን እንዳለው እነዚህ እርምጃዎች አከራካሪዎች ቢሆኑም በሥርዓት የመጠበቁ ጥረት የጐብኝዎችን ደስታ የሚያሰናክ አይደለም።
ስለሆነም ወደ ብሔራዊ ፖርክ የመግባትን ዕድል በእርግጥ ለመቀነስ አንፈልግም ወይም ውሱን አናደርግም፤ ግን ይህን ሁሉ ሕዝብ ለማስተናገድ በሚያስችለን ሁኔታ ድርጅቶችን፣ የመኪና ማቆሚያ ቦታዎችን፣ መሠረቱ ልማቶችን ለማመቻቸት እንፈልጋለን።
የተፈጥሮ ቦታዎችን ለመጠበቅ የአስተዳደር እስትራቴጂዎችን የምትፈልገው ዩሴሚቲ ብቻ አይደለችም።
አሪዞና ውስጥ ያለው ግራንድ ካኒዮን ብሔራዊ ፖርክ መጠነኛ የባቡር ሥርዓት እየዘረጋ ነው።
ኡታህ ውስጥ ያለው ዚኦን ብሔራዊ ፖርክም ተመላላሽ የአዉቶቡስ ሥርዓት ዘርግቷል።
ለአካባቢ አጭር መግለጫ፣ ሮዚኔ እስኪርብል ነኝ።
ይህ የዓለም ዜና ነው።
እኔ ሊሳ ሙሊንስ ነኝ።
ለግማሽ ምዕተ ዓመት የነበረውን አለመግባባት ወደ ጐን በመተው የውጭ ጉዳይ ሚኒስትር ማድሌን ኦልብራይት ዛሬ ከሰሜን ኮርያ መሪ ከኪም ጆንግ ኢል ጋር ፕዩንግያንግ ውስጥ ተገናኝተዋል።
የዚህ ታሪካዊ ጉብኝት ከፊል ተግባር ፕሬዚዳንት ክሊንተን የአስተዳደር ዘመናቸው ከማለቁ በፊት ሰሜን ኮሪያን ለመጐብኘት እንዲችሉ ሁኔታዎችን ማመቻቸት ነበር።
ኮሚኒስቷ አገር በ1948 ከተመሠረተች ወዲህ የኦልብራይት የፒዮንግያንግ ጉብኝት በከፍተኛ ደረጃ የዩ.ኤስ ባለሥልጣናት የተደረገ የመጀመሪያ ጉብኝት ነው።
ኮንግ ዳን ኦህ «ሰሜን ኮሪያ በመስታወት ስትታይ» በሚል ርዕስ መጽሐፍ የጻፈ የኮሪያ ኤክስፐርት ነው።
አሁን ሚኒስትሯ በደቡብ ኮሪያ ዋና ከተማ ሴኡል ውስጥ ናቸው።
የእሳቸው ጉብኝት ሲኡል ውስጥ ታላቅ ዜና እንደሆነ እናውቃለን።
ከደቡብ ኮሪያ አንፃር በሁለቱ ወገን ስለተደረገው ስብሰባ እየተዘገበ ያለው ምን እንደሆነ ልትነግሪን ትችያለሽ?
መልካም፣ ያገሪቱን ስድስት ታላላቅ ዕለታዊ ጋዜጦችን ስመለከት በመሠረቱ አብይ ሆኖ የቀረበው ዜና ማድሌን ኦልብራይት ከሊቀመንበር ኪም ጆንግ ኢል ጋር ያደረጉት ስብሰባ ነበር።
በመሠረቱ ይህ በእርግጥ ታሪካዊ ድርጊትና መልካም ዝንባሌ፣ የደኀንነትና አስደሳች ስሜት የታየበት ሁኔታ ነበር።
ግን የዚያኑም ያህል ዘገባዎች ይህ ስብሰባ ያለውን መሠረታዊ ጠቀሜታ ገልጸው እንደ ሚሳየልና ኒውክሊየር ባሉ በጣም ወሳኝ በሆኑት የደኀንነት ጉዳዮች ላይ መነጋገር እንዳለባቸው አሳስበዋል።
ግን ቢሆንም ስብሰባው በጣም ወሳኝ ነበር፤ በአጠቃላይ ሲታይ በጣም መልካም ጅምር እንደሆነ እገምታለሁ።
ደቡብ ኮሪያ ከፒዩንግያንግ ጋር በመሠረተችው አዲስ ግንኙነትና በውጭ ጉዳይ ሚኒስትሯ ኦልብራይት በተደረገላቸው ጉብኝት አንቺ እንደተናገርሽው ምን ያህል የደኀንነትና አስደሳች ስሜት ተሰምቷቸዋል?
በጣም ጥንቃቄ የተሞላበት አቀራረብ መያዝህን አውቃለሁ፤ እናም ይህ በአጠቃላይ የሚኒስትር ኦልብራይትን ጉብኝት የሚመለከት ነው ብዬ ማሰብ እችላለሁ?
አሜሪካ ትክክለኛውን ተግባር እያከናወነች መሆኗን ታምናለህ?
ወይም በአንተ አመለካከት ምናልባት ዮናይትድ እስቴትስ ነገሮችን ለማስታረቅ በፍጥነት እየተራመደች ይመስልሃል?
በመጠኑ ጥንቃቄ የተሞላበት አቀራረብ ይዣለሁ፤ የዚህም ምክንያት ማዳም ኦልብራይት የዚህን ስብሰባ አንዳንድ ስትራቴጂያዊ ውጤቶች በእርግጥ ሳያስቡ ከዚያ ተገኝተው ከሆነስ፣ ምክንያቱም የአስተዳደር ዘመናቸው ከማለቁ በፊት እኒያን ታላቅ ሰው ከዚህ ለማየት የምንፈልግ ከሆነስ፣ ቸር እንሰንብት።
ይህ ዓይነት ቀላል አቀራረብ ስህተት ይሆናል ብዬ አላስብም።
ግን የዚህን ስብሰባ ጠቃሚነት ሚኒስትሯ ከተረዱና በሰሜን ኮሪያና በዮናይትድ እስቴትስ መካከል የሚፈቱ ተጨማሪ ተጨባጭ ጉዳዮችን ካቀረቡ ያ በጣም የሚፈለግ ጉዳይ ነው ብዬ አገምታለሁ።
አንተ የምትለው የሰሜን ኮሪያ ከፊል ኃይል ከጥቂት ሳምንታት በኋላ የአሜሪካ ፕሬዚዳንታዊ ምርጫ ይካሄዳል በሚለው ጉዳይ ተገፋፍተዋል የሚል ስሜት ያለህ መሆኑን ነው።
ምናልባት የሪፐብሊካን እጩ ተወዳዳሪ ሆነው የቀረቡት ጆርጅ ቡሽ የሚመረጡ ከሆነ ያልከው ትክክለኛ ሐሳብ ይመስለኛል።
ሚስተር ቡሽ በውጪ ፖሊሲያቸው ወታደራዊ ኃይል መጠቀምን የሚወዱና ግትር አቋም ያላቸው ይሆናሉ በማለት ሰሜን ኮሪያ በጣም፣ በጣም ሰግታለች።
ስለሆነም የክሊንተን አስተዳደር ከማክተሙ በፊት መሠረታዊ ነገሮችን ማመቻቸትና ከዮናይትድ እስቴትስ ጋር ለመስማማት የሚያስችሉ ገንቢ ለውጦችን መፍጠር ይፈልጋሉ።
እናም ለነገ ከተያዙት በጣም ጠቃሚ አጀንዳዎች አንዱ የፕሬዚዳንት ክሊንተን ቀጣይ ጉብኝት በሚቀጥለው ህዳር ውስጥ እንዲሆን ለማድረግ ስለሚቻልበት ጉዳይ መወያየት ነው።
የፕሬዚዳንት ክሊንተን የወደፊት ጉብኝት በሰሜን ኮሪያ በራሷ እንዴት እንደሚታይ እንደምታስብ አውቃለሁ።
አንተ ያ ለምን አሳሰበህ?
የእኔ መሠረታዊ እምነት በዴንግ ዚአኦፒንግ በ1978 በተደረገው የቻይና ተሃድሶ ስብሰባ እንኳን ኪም ጆንግ ኢል ራሳቸውን ያላዘጋጁና ወይም ተሃድሶ ለማድረግ ውሳኔ ላይ አለመድረሳቸው ነው።
ቁማር ለመጫወት እየሞከሩ ናቸው፤ ግን ምንም ይሁን ምን ጠባያቸውንም ሆነ ወይም ፖሊሲያቸውን በፍጹም አልለወጡም።
ኢኮኖሚያቸውና በኀብረተሰቡ ላይ ያለው ፖለቲካቸው ከከባድ የችግር አዘቅት ውስጥ እየገባ ነው።
ኃይላቸውን ማሳየት አለባቸው፤ ሐቀኛ መሪ መሆናቸውንና በዚህም ዓለም እየፈራቸው መሆኑን ለሕዝባቸው ይናገራሉ።
ሁሉም ኢምፔሪያሊስት ካፒታሊስቶች እኛን ይፈሩናል።
ያም የዓለማት ሁሉ ማዕከል በመሆናችን ነው።
ያለ ሰሜን ኮሪያ ዓለም አትኖርም።
እኔ ትክክለኛው መሪ መሆኔን ላሳያችሁ፤ እናም ለጉብኝት ወደ አገራችን ይመጣሉ፤ በእኔ በኩል የአክብሮት ጉብኝት ነው።
እና አሁን ፑቲን ጐብኝተዋል፤ ፕሬዚዳንት ኪም ጐብኝተዋል፣ ጂያንግ ዘሚን በሚቀጥለው ዓመት ይጐበኛሉ፤ እናም ፕሬዚዳንት ክሊንተን ይሄዳሉ።
ቁጥራቸው እየተባዛ ለሚሄዱት ሕዝቦች ነፃነት ምንም የፖሊሲ ለውጥ ላይደረግ ለዚህ ጉብኝት የምናወጣው ገንዘብ በጣም ብዙ ነው።
ኪም ጆንግ ኢል በአገር ውስጥም ሆነ በውጪ ፖሊሲያቸው ምንም ለውጥ ሳያሳዩ የዉጪው ዓለም በቅርበት እየተከታተለ እያለ ሰሜን ኮሪያን ለመጐብኘት የቀረበለትን ጥሪ መቀበሉ በእርግጥ የሚቻል ይመስላል?
እኔንም የሚገርመኝ ነገር ይኸው ነው፤ ምናልባት የሚቻልበት ሁኔታ አያደገ ስለሄደ የሚሆን ይመስለኛል።
እንግሊዝ የመቻቻል ሁኔታ እንዲፈጠር እንዳደረገችው ሁሉ የዚህ ዓይነቱን ድርጊት አልቃወምም።
ምንም ተቃውሞ የለኝም።
ግን መሪዎችና ልሁቃኑ፣ የፖሊሲ ልሁቃኑ ምን ሊያመጡ እንደሆነ፣ የሚደራደሩት በምን ላይ እንደሆነና በሰሜን ኮሪያ ኀብረተሰብ ላይ ምን ዓይነት ተጽእኖ ለማሳደር ያወቁ እንደሆን ብቻ ነው፤ ቁልፍ ጥያቄው ይህ ይመስለኛል።
ኮንግ ዳን ኦህ «ሰሜን ኮሪያ በመስታወት ውስጥ» በሚል ርዕስ መጽሐፍ የጻፈ ነው ሲኡል፣ ደቡብ ካሪያ ሆኖ ያነጋገረን።
በጣም አመሰግናለሁ።
አመሰግናለሁ።
የደቡብ አፍሪካ አገሮች ዝሆኖችን ስለመንከባከብ ብዙ ያውቃሉ፤ መንጋዎቻቸው እየተበራከቱ ናቸው።
ግን የአዉሮፖና የሰሜን አሜሪካ አገሮች የተሻለ እንደሚያውቁ ወስነዋል።
በዚህ ሳምንት ለውዛኔ ውስጥ በተደረገው የተባበሩት መንግሥታት ስብሰባ ላይ የአካባቢው ፖሊሲ እንዲለወጥ የሚጠይቅ ዓለምአቀፋዊ የዝሆን ጥርስ እገዳ ጥሏል።
የዝምባብዌ ልኡካን «የተጣለው ማዕቀብ ዝሆን እንዲጠፋ የሚያደርግ ነው» በማለት ተከራክረዋል።
መንጋውን ለመጠበቅ ሕጋዊ የእርባታ ፈቃድ ያላቸው ሰዎች ከሥራቸው ይፈናቀላሉ።
ሕገወጥ አዳኞች ኅቡዕ ንግዱን ይቆጣጠሩታል።
በርካታ ልኡካን አስታራቂ ሐሳብ ለማምጣት ፈቃደኞች ነበሩ። ነገር ግን የዮ.ኤስ ልኩክ ኮንስታንስ ሃሪማንና ሌሎችም በኃይል ውድቅ አደረጉት።
ከአንደኛው ዓለም የመጡትና ዘግሪንስ የተባሉት በስምምነት ሳይሆን ከሞራል አንፃር እንዲወሰን ፈልገው ነበር።
መልካም አጋጣሚ ሆኖ የደቡብ አፍሪካ አገሮች ሉዓላዊነታቸውን ሙሉ በሙሉ አሳልፈው አልሰጡም።
አንድ የዝምባብዌ ልኡክ ፊቱን ኮሶ አስመስሎ «ስዊዘርላንድ የተሠራ» መፍትሔ ነው ብሎ ለተናገረው ክብር እንደማይሰጡት አምስት አገሮች ገልጸዋል።
በእርግጥ ጥቂት ቅር የተሰኙ ይመስላል።
የዚምባብዌ የዱር እንስሳት ክፍል ዳይሬክተር የተፈጥሮ ሀብት እንዲጠበቅ የሚከራከሩ አሜሪካውያንን «ስለአፍሪካ ምንም የማያውቁ ትንንሽ ወፍራም ቡችሎች» በማለት ገልጸዋቸዋል።
ጥሩ አይደለም፤ ሁሉም ወፍራሞች አይደሉም።
ዛሬ ጧት ቴሌግራፍን ያነበቡ እንግሊዛዉያንን ሁኔታ ለማየት መጠጥ ቤት ብሆን ኖሮ ጥሩ ነበር፤ የእንግሊዝ የመሣሪያ ሕግ በተሳሳተ ኢላማ ላይ ያነጣጠረ ነው፤ ዓለም አቀፍ የመሣሪያ ሕግ ኤክስፐርት እንደተናገረው ባለፉት ጥቂት ዓመታት የታዩትን ግዙፍ የመሣሪያ ጥቃቶች መቋቋም እያቃታቸው፣ ሕጋዊ የመሣሪያ ባለቤትነትን በማጣመም ወንጀለኛነት እንደሆነ ይቆጥራሉ።
ፕሮፌሰር ጋሪይ ማውስር እንዳሉት ብሪታኒያ በሕጋዊ መሣሪያ ባለቤቶች ላይ በማተኮር እንደ ካናዳና አውስትራሊያ ተመሳሳይ ስህተት እየሠራች ነው፤ ዱንብላን ላይ እንደደረሰው የግድያ አይነት የመሣሪያ ወንጀል የፈጸመው የሕግ አስከባሪው ማኀበረሰብ ክፍል ከትክክለኛው መንገድ ወጥቶ ነው።
የአገር ውስጥ ጉዳይ ሚኒስትርና የፖሊስ ባለሥልጣናት በዚህ ፋንታ ከወንጀለኞች እጅ መሣሪያ እንዳይገባ መከልከል አለባቸው» ብለዋል ካናዳ ውስጥ በራሱ የሚንቀሳቀሰው ፍሬዘር ኢንስቲትዩት አባል የሆኑት ፕሮፌሰር ማውሰር።
ከተወካዮች ምክር ቤትና ከካናዳ የህግ መወሰኛ ምክር ቤት ለተመረጠ ኮሚቴ መረጃ አቅርበዋል፤ እንዲሁም በብሪታኒያ ጐዳናዎች የመሣሪያ ወንጀል እየተባባሰ እንደሚሄድ ተንብየዋል።
የፕሮፌሰሩ ማስጠንቀቂያ የመጣው የመሣሪያ ወንጀል አደጋዎች የሰራተኛው መንግሥት በ1997 ሥልጣን ይዞ ከነበረበት ወቅት አሁን ሲታይ ከእጥፍ በላይ በጨመረበት በኢንግላንድና በዌልስ ባለበት ሁኔታ እና በአማካይ በቀን 29 ሰዎች በሚገደሉበት ጊዜ ነበር።
ባለፉት ሁለት ዓመታት ተማሪዎችና ሕፃናት በጠብመንጃ የተገደሉበት ወይም የቆሰሉበት ሁኔታ ታይቷል።
«የፖለቲካን ትክክለኛነት የሚያስከትሉ ነገሮች በሥራ ላይ መሆናቸውን አምናለሁ።»
ፖሊስ የዲሲፕሊን ርምጃ መውሰዱ፣ የአገር ውስጥ ጉዳይ ማኒስቴር ግንባር ቀደም መሆኑና በሕጋዊ መንገድ በተያዙ መሣሪያዎች ላይ ተደራራቢ ሕግ ማውጣቱ ፍሬቢስ ነገሮችን ያስከትልና እንዲያውም ፖሊሶች ተሞኝተው ስለመሣሪያ ወንጀል አንድ ነገር እያደረግን ነው ብለው እንዲያምኑ ያደርጋቸዋል።
እንደ የሚያሳዝነው እውነት ከሆነ የፖሊስ መኮንኖች እንግሊዝ ውስጥ ከሆነ ቦታ ገበሬዎች ሕጉን አክብረው እንደሆነ ለማወቅ ቁም ሳጥናቸውን ሲፈትሹ የመሣሪያ ሰርቲፊኬት ያልሞላ አንድ ሰው መሣሪያውን በድብቅ ወደ አገር ውስጥ ያስገባል ወይም ለከተማ ወጣቶች ይሸጣል» አሉ ፕሮፌሰር ማውሴር በተጨማሪ።
በዓመቱ ውስጥ እስከ ወርሀ ሰኔ ድረስ የተመዘገቡ የመሣሪያ ወንጀሎች በሶስት በመቶ በመጨመር 10,590 አደጋዎች ደርሰዋል።
ሁለት ሶስተኛ የሚሆኑ የመሣሪያ ወንጀሎች የተፈጸሙት በለንደን፣ ቢርሚንጋሃም እና ማንችስተር ውስጥ ነው።
እንግሊዝ ውስጥ በግል መሣሪያ መያዝን የሚያግደው ምክንያታዊ የልሆነው ደንብ በተግባር ከዋለ ጀምሮ ወንጀሉ እየተበራከተ መሆኑ ለእነዚህ ሰዎች ምናቸውም አይደል።
ያ እስካለ ድረስ ደኀንነት ይሰማቸዋል።
ዋናው የሩሲያ የጋዝ ኩባንያ ጋዝፕሮም በሩሲያ ፖለቲካዊ ሁኔታ የተነሳ $10 ቢሊዮን የሚያወጣ የዱቤ ሽያጭ ተከልክሏል።
ኩባንያው ይህን ገንዘብ ከገበያ በታች ለተገመተው ለዮኮ ንብረት ሊከፍS አስቦ ነበር፤ /የዚያ ድርጅት ክስረት ከጥቂት ቀናት በፊት ከተገለጸ በኋላ -- ታውቃለህ የገዛ ንብረትህ በአገርህ እንዳይወረስ ጥበቃ እንዲደረግልህ የዩ.ኤስን ፍርድ ቤትን መጠቀሙ በጣም መጥፎ ነው/።
የፑቲን ግብ ከሥራ አስፈፃሚው ፊያት ይልቅ ቁልፍ የሆኑ ንብረቶችን በሕግ አውጪው አካል የመውረስን መልክ እየያዘ የመጣ ይመስላል።
ግን ገበያው ስለተያዘ ሩሲያ ለዕድገት የምትፈልገውን ካፒታል ልትከለከል ትችል ይሆናል።
የሩሲያ አመራር አቅጣጫ ይለውጣል ብለህ አትጠብቅ፦ አሁን በወቅቱ የአካሄድ ሁኔታ እንደሚታየው በሌሎች ላይ እንዲፈጸም ያወጡት ጠማማ ዕቅድ ራሳቸውን ሲያጣምማቸው ምዕራቡን ይወቅሳሉ።
ቲቤት ውስጥ በረዶ የገገረበት የራራ ጫፍ መሬት በአደገኛ ሁኔታ እየሞቀች ለመሄዷ ጠቃሚ ፍንጭ ይሰጣል።
ኦሂዬ ስቴት ዩኒቨርስቲና ላንዝሁ የግላሲኦሎጂ ኢንስቲትዩትና የቻይናው ጂኦክራይኦሎጂ ተመራማሪዎች የቲቤትን ግግር በረዶ በናሙናነት በመውሰድ ከመረመሩ በኋላ እንደተናገሩት ከዚያ ያለው የሙቀት መጠን ባለፉት 10,000 ዓመታት ውስጥ በተመሳሳይ የጊዜ ወቅት ከታየው በበለጠ ባለፈው ምዕተ-ዓመት አጋማሽ ላይ በአማካይ ከፍተኛ ሆኖ ተገኝቷል።
የግግር በረዶው ናሙና መሬት በአብዛኛው አየር ውስጥ ከሚገኙ ብክለትን ከሚፈጥሩ የአየር ብክለት ነገሮች የተነሣ በአሁኑ ወቅት ሙቀት እንደጨመረችና በፊታችን ባለው ምዕተ ዓመትም ይበልጥ እንደምትሞቅ የሚገልጸውን ንድፈ ሐሳብ የሚደግፍ ጠቃሚ የሆነ መረጃ ሰጥቷል።
ሙቀት እየጨመረ ከሄደ ከመሬት ዋልታ ላይ የተከመረውን በረዶ ያቀልጠውና የውቅያኖሶች ውሃ መጠን እያደገ ይሄዳል፤ ብዙ ሕዝብ የሚኖርባቸው የባሕር በውሃ ሙላት ይጥለቀለቃሉ።
«ባለፈው የሆነውን እንዴት እንደተፈጸመ ለማወቅ ተጨባጭ መረጃዎችን መጠቀም ከቻልክ የወደፊቱን ለመተንበይ ይበልጥ ልበ ሙሉ ትሆናለህ» ብሏል የበረዶ ግግሮችን ቆፍሮ የመረመረው የኦሃዮ የምርምር ሳይንቲስት ሎኔ ቶምፐሰን።
ባለፈው 10,000 ዓመት የነበረውን የመቀት መጠን ለማወዳደር ተማራማሪዎች በሁለቱ የኦክስጂን ቅርጾች ያለውን የክምችት ለውጥ መዝነው አውቀዋል።
የዚህ መጠን ተለክቶ መታወቁ የሙቀት ለውጦችን ለመጠቆም ይረዳል ብለዋል ተመራማሪዎቹ፤ ምክንያቱም የእነዚህ የኦክስጂን አቶሞች የትነት መጠን የሙቀት ለውጥ ሲመጣ የተለየ ይሆናል።
ከባሕር ወለል 17000 ጫማ ከፍታ ካለው ቲቤት ከሚገኘው ከዱንዴ በረዶ ግግር የተራራ ጫፍ የተደረገው ምርምር በ1937-83 የተገኘው አማካይ ሙቀት ካለፈው የበረዶ ዘመን በፊት ጀምሮ በየ50ው ዓመት ከታየው ይልቅ ከፍተኛ እንደነበር ቶምኘሰን ተናግረዋል።
አንዳንድ የአየር ንብረት ሞዴል ፕሮጀክቶች እንደሚያሳዩት የእስያ መኻል አገሮች ዓለምአቀፋዊ ሙቀት ሲከሰት በመጀመሪያ ከሚሞቁት አገሮች የሚመደቡ ናቸው፤ ምክንያቱም መጠነኛ የሙቀት ለውጥ ከሚታይባቸው ከውቅያኖሶች የራቁ በመሆናቸው ነው።
ነገር ግን የግግር በረዶው የውስጥ ክፍል ናሙና የመስታወት ቤት /ግሪን ሐውስ/እየተባለ የሚጠራው የሚያስከትለው ውጤት ወደ ላቀ ዓለም አቀፋዊ ሙቀት ያመራል ለሚለው ሐሳብ አስተማማኝ ማረጋገጫ አለመሆኑን ቶማስ አምነዋል።
በግሪን ሐውስ ንድፈ ሐሳብ መሠረት ባብዛኛው ከቅሪተ-አካል ነዳጅ መቃጠል የተነሳ የካርቦንዳይ ኦክሳይሪድ መጠን ይጨምራል፤ የካርቦንዳይ ኦክሳይድ መጠን መጨመር ደግሞ ሙቀት ወደ ሰማይ እንዳይሄድ ስለሚከለክለው መሬት እንዲሞቅ ያደርጋል።
ተጠራጣሪ ሰዎች እንደሚሉት ጉዳዩ እንዲህ ከሆነ ሙቀቱ ባለፈው ምዕተ ዓመት የካርቦንዳይ ኦክሳይድን መጨመር እያሳየ በአንድ ዓይነት መልክ እያደገ ይሄድ ነበር።
በዚህ ፋንታ የዲንዴ የበረዶ ግግር የውስጥ ክፍል መረጃ እንደሚያሳየው ከ1900 እስከ 1950 መጀመሪያዎቹ ድረስ የሙቀት መጨመር ታይቷል፤ ከ1950ዎቹ መጨረሻ እስከ 1970ዎቹ መካከል ድረስ የሙቀት መቀነስ ታይቷል፤ ከዚያም ሙሉውን ያለፈው ዓመት እንደገና ከፍተኛ ሙቀት ታይቷል።
ሌሎች የሙቀት መረጃዎች ሊገለጽ የማይችል ተመሳሳይ መዋዠቆች መኖራቸው አሳይተዋል።
«በተፈጥሮ ምክንያት የተነሣ የአየር ሁኔታ በጣም ይለያያል» ብለዋል ቶምኘሰን።
ነገር ግን ይላል ይህ ሰው፣ ከፔሩ፣ ግሪንላንድና አንታርክቲካ የተገኙ የበረዶ ናሙናዎች ሁሉም ተጨባጭ የመሞቅ ምልክት ያሳያሉ።
በሚመጣው ዓመት በሀገሩ ለሚደረገው ፕሬዚዳንታዊ ምርጫ መሪ ተወዳዳሪ የሆነው ማሪኦ ቫርጋስ ሎሳ የሚያስቀና ሁኔታ መገኘት ይኖርበታል።
ግን አገሩ ፖለቲካዊ ዕይታ በተለይም በዲሞክራሲና በነፃ ድርጅቶች የሚያምን -- በላቲን አሜሪካውያን ዓይን ቀኝ ክንፍ የሚባል--ሰው የግድያ ታርጌት የሚሆንባት ፔሩ ናት።
በአሁኑ ጊዜያት በአብዛኛዎቹ ፔሩአውያን ዘንድ ለሕዝብ ሥልጣን ፍላጐትን ማሳየት በተለይም በደራሲነቱ በዓለም ዓይን ከፍተኛ ቦታ ለተሰጠው ለሚስተር ሻርጋዝ ሎሳ እንደጀግንነት ምልክት የሚታይ ነው።
በላቲን አሜሪካ ከባርሴሎና እስከ ኡሿያ በሚኖሩ የእስፔን ዘሮች ዘንድ እንደ ኮከብ የፊልም ተዋናይ በተቆጠረበት፣ በሁሉም ዘንድ ተቀባይነትን በማግኘት የትም ቦታ በሚታተመው መጽሐፉ በሚያገኘው የደራሲ ዋጋ ሚስተር ቫርጋስ ሎሳ ተንደላቆ የሚኖርና ፔሩም ለእሱ የማትስማማ የተመሰቃቀለ ሕይወት ያለባት ተስፋ ቢስ አገር እንደሆነች በመቁጠር ለፖለቲካዊ ንቃተ ኀሊናው መፅናኛ በማድረግ መኖር ይችል ነበር፤ ይህንንም «ካቴድራል ውስጥ የተደረገ ጭውውት» በሚል ርዕስ በወጣትነት ዘመኑ አገሪቱ በወታደራዊ አምባገነንነት ሥር በነበረችባቸው ዓመታት ስለነበረው ሁኔታ በጣም አስደናቂ በሆነ ድራማዊ አቀራረብ ተሃድሶአዊ እንድታመጣ የተቻለውን ሁሉ አድርጓል።
ግን ትንሽ ሲያቅማማ ከቆየ በኋላ ወደ ፖለቲካዊ መድረክ ተመልሷል፤ እንዲሁም እስካሁን ድረስ ስለፔሩ ልብ ወለድ መጻሕፍትን ጽፏል።
«ተረት ተናጋሪው» /ፋራር፣ እስትራውስ እና ጊሮውክ 246 ገጽ፣ $17.95/ መጽሐፍ በሄለን ላን በግሩም ሁኔታ ተተርጉሞ ፔሩ አሁን ካለችበት ኢኮኖሚያዊ ውድቀት ከመግባቷ በፊት ለመጀመሪያ ጊዜ በ1987 በእስፔንኛ ቋንቋ ታትሞ ወጥቷል።
እናም በማንኛውም መንገድ ቢሆን ታሪኩ የተጻፈው በደጋማ አካባቢዎች የነበረው የደፈጣ ተዋጊዎች ጦርነት በወጣ ያውጣው በሚል ዓላማ ወደ ማህል አገር ከመስፋፋቱ ትንሽ ቀደም ብሎ ነበር።
እስካሁንም እንኳን የፔሩን ተራማጅና ኋላ ቀር ባሕል አጣምሮ የቃዘው ክር የሚታይበት አፈታሪክ የመጀመሪያው አረፍተ ነገር «ያልታደለችው አገሬ» በማለት የሚገልጽ ነው።
ተራኪው የሚያወራው በኤንድስ ሕንዳውያን መካከል ተዘርግቶ የነበረው አንፀባራቂው የማኦኢስቶች ጐዳና ስለመውደሙ ወይም ከፔሩ የጐማ ሽያጭ ገንዘብ ጋር ወይም የኮኬን ንግድ ከሚያስከትለው የሙስና ሁኔታ ጋር ስለተያያዘው ጉዳይ ሊሆን ይችላል።
ግን ይህ ተራኪ ለዜና እጅግም ስለማያጓጓውና በጣም ትንግርት ስላለው የፔሩ ክፍል--ከአማዞን ጫካ ጥግ ስለመሆኗ በሐሳብ ግጭት ውስጥ ወዲያውኑ ተስቦ ገባ።
ይህ ተራኪ በጋዜጠኝነት ተቀባይነት ያለው በአገሩ ባሕል ብቻ ያልተዋጠ ዓለም አቀፋዊ አመለካከትን የያዘ ጸሐፊና የሚስተር ቫርጋስ ሎሳን ሐሳብ የሚያጨናግፍ ነው።
ከፔሩ ነፃ ሆኖ አንዳንድ ነገሮችን ለመጻፍ ወደ ፍሎረንስ ሄዷል፤ ሚስተር ሻርጋስ ሎሳ ለተመሳሳይ ዓላማ ወደ ፓሪስ ሄዶ ነበር አሁንም አዘውትሮ ወደ ለንደን ይሄዳል።
ግን ይህ ተራኪ በፔሩ አማዞን ከሚገኙት ገና አውሬነታቸው ካልለቀቃቸው ከማቺጉኤንጋ ዘላን ነገዶች ጋር የተነሣቸው ፎቶግራፎች በአንድ የሥዕል አዳራሽ ታይተዋል።
እነዚህ ፎቶግራፎች አስደሳች ካለሆነው የተበታተነ ባህል ያገኘውን ልምድና በሳን ማርኮስ ሉማ ዩኒቨርስቲ ስለነበረው ጓደኛው ስለ ሳውል ዙራታስ ያስታውሱታል።
ሳውል የሰው ዘሮችንና አንዱ ከሌላው ጋር ግንኙነት የሚያጠና ሳይንሰ ጠንቃቃ ተማሪና እንደ ውጭ አገር ሰው ተለይቶ የሚታወቅ ነበር፤ ሲወለድ ከፊቱ ላይ ሰፊ ጥቁር ምልክት ስላለበት ሰዎች ማስካሪታ፣ ጭምብል ፊት እያሉ ይጠሩት ነበር።
ሳውል ስለ ማቺጉኤንጋስ በትምህርቱ ያውቅ ነበር፤ በእሱም አማካይነት ተራኪው በእስፔን ቀምበር ሥር ከወደቁ የሀገሬው ሕዝብ ሁሉ በተለየ መልክ ባህልም ሆነ ሕግ፣ ምንም ሆነ ምን ስለማይቀበሉት የምዕራቡንም ሥልጣኔ አሻፈረኝ ስለሚሉት ሰዎች ይበልጥ ለማወቅ ፍቅር አደረበት።
ሳውል በዚያ ወቅት አንትሮፖሎጂ በደግ መልክ እንኳን ቢታይ ውስጥ ውስጡን እንደሚቦረቡር የባህላዊ ኢምፔሪያሊዝም ቅርፅ ያለው፣ ላይ ላዩን እንደሚለፈልፉት ክርስቲያን ሚሽነሪዎች ዓይነት ተግባር ያለው መሆኑን ለማመን ቻለ።
ሳውል ባልታወቀ መንገድ ተሰወረ።
«ተረት ተናጋሪው» የሚለው የመክፈቻው ክፍል ሲያልቅ ያወቅነው ይህን ብቻ ነው።
የሚቀጥለው ድምፅ እንዲህ የሚል ነበር፤ «መጥፎ ነገር የለም፤ ንፋስ የለም፣ ዝናብ የለም።»
ሴትየዋ ንጹህ ልጆች ወለደች።
ታሱሪንቺ ለመብላት ሲፈልግ ወደ ወንዙ ውስጥ እጁን ከተተና ጭራውን የሚያወዛውዝ አሳ ይዞ ወጣ።
ይህም «ይንቀሳቀሳል፣ ይራመዳል።
በመቀጠል፣ በዝናብ ወይም ያለ ዝናብ፣ በየብስ ወይም በውሃ፣ ወደተራራው ይወጣል፣ ወደገደሉ ይገባል።»
ተራኪው ፈጽሞ አልታወቀም።
ታሪኮቹን ግርማ ባለው ቀላል መንገድ በራሱ በሆነ «ቋንቋ» ይናገራል።
የፈጠራ አፈ ታሪኮችና ኮስሞሎጂዎችና የአደን ታሪኮች አሉ--አጠቃላዩ ባህል በእነዚህ ህልም በመሰሉ ታሪኮች ተጠቃልሏል።
ማቺጉኤንጋ ባቀጣጠሉት እሳት ዙሪያ በሚነገረው የተረት ጊዜ ሚስተር ቫርጋስ ሎሳ ተገኝቶ በቴፕ የቀዳው ይመስላል።
በአንባቢው ላይ ለማሳደር ተስፋ ያደረገው ይህን ነበር፤ «በራሱ» ድምፅ ምዕራፎችን ይለዋውጣል፤ ከማቺጉኤንጋ ተረት ተናጋሪ «የተዋሰውን» ምዕራፍ እንበለው።
በአብዛኛው በመጽሐፉ ውስጥ በከተማውና በአማዞኒያውያን ባህል መካከል ምንም ቀጥተኛ ግንኙነት የለም።
ግን ሚስተር ቫርጋስ ሎሳ በፈጠረው የትረካ ሥልት አማካኝነት በሁለቱ መካከል የተፈጠረው ንፅፅር ሕይወት ያለው ይመስላል።
«የቫርጋስ ሎሳ» ድምፅ የእሱን ጀብዱ ሙያ ከሌላው የቴሌቪዥን ዜና አቅራቢ ጋር ባዛመደበት የሚያስቅ ምዕራፍ ውስጥ የመጨረሻ ድፍረቱን በማሳየት እንደ ልቦለድ ፀሐፊው ባች ቅንብሩን የተቆጣጠረበት ነበር።
ግን ለጋዜጣ የቀረበው ጽሑፍ ወደ አማዞን ወስዶ ስለ ሜቺጉኤንጋስ ከማንም የተሻለ ከሚያውቁት ሚሲዮናውያን ጋር ባጋጨው ጊዜ ቀልዱ ወደ እውነታ ተለወጠ።
በዚህ ምክንያት ተራኪው በጫካ ውስጥ በማያቋርጥ እንቅስቃሴ ትናንሽ ወገን ሊከፋፈል የነበረውን ጐሳ እንደባሕላዊ ሙጫ አጣብቆ እንዲይዛቸው ያደረገውን ከብዙ ዓመታት በፊት ስለእሱ ታሪክ የሚያውቀውን የማቺጉኤንጋን ተረት ተናጋሪ በማፈላለግ ላይ አተኮረ።
ተረት ተናጋሪው በትናንሽ ወገን ሊከፋፈሉ በነበሩት ቡድኖች መካከል በመሄድ ስለማንነታቸው እንዲያስቡ አስታወሳቸው።
ግን ተራኪው የጋዜጣውን ጹሑፍ ባቀረበበት ጊዜ ተረት ተናጋሪዎች እንኳን መኖራቸውን እያመነ ከማቲጉኤንጋዎች ጋር ሳይገናኝ መቅረቱ ለምንድን ነው?
ተራኪው በመጨረሻ ልዩ የሆነውን መልስ መረዳት ቻለ፤ ይህም በሚቀጥለው ምዕራፍ በተረት ተናጋሪው በካፍካኤስኩ ባሕርይ ቃል በቃል ተረጋግጧል።
አንዳንድ ነገሮችን በተቻለ መጠን በትንሹ ለማሳየት ሞክሬአለሁ፤ ግን ይህ ምስጢራዊ ወይም የጫካ አስደናቂ ነገር አይደለም።
በትረካ ዘዴ በሚፈጠረው አስደናቂ ግጭት፣ ከዚህም የበለጠ ደግሞ በሚያስደንቅ ሁኔታ በአንድ ላይ ተሳስረው ለሥነ ጽሑፍ ትልቅ ዘይቤአዊ አነጋገር መፍጠራቸውና በኀብረተሰቡም ውስጥ በሚሰጡት አገልግሎት ሊነበቡ ይችላሉ።
ከንግድ ዋና ከተማ ከሌጐስ ወጣ ብሎ የሚገኝ የነዳጅ ቧንበ ፈንድቶ በእሳት በመያያዙ ናይጄሪያ ውስጥ ከ50 የሚበልጡ ሰዎች ሞተዋል።
ሐሙስ ዕለት በፍንዳታ የተቀጣጠለው እሳት ከቁጥጥር ውጭ በመሆን በመንግሥት የሚመራው የናይጄሪያ ብሔራዊ ፔትሮሊየም ኮርፖሬሽን ንብረት የሆነው ዲፖ ነዳጅ በመቅዳት ላይ እንዳለ በእሳቱ ተያያዘ።
በእሳት የተቃጠሉ ሰዎች በተለበለበው ቦታ ላይ ተረፍርፈው እንደነበሩና በነበልባሉ ጉዳት ደርሶባቸው በሕይወት የተረፉ ብዙ ሰዎችም እርዳታ እየተደረገላቸው እንደነበር የዓይን ምስክሮች ተናግረዋል።
የፔትሮሊየሙ ኩባንያ ቃል አቀባይ እንደተናገረችው እሳቱ የተነሣው በተንኮለኛ ሰዎች ነበር።
የአይቮሪ ኮስት ሠራዊት ለተቃዋሚ እጩ ተወዳዳሪ ለሎራን ግባግቦ ታማኝ እንደሚሆን ቃል ገብቷል።
ቃል ከገቡ በኋላ የተከተለው የ24 ሰዓት ኃይለኛ ጩኸት ባለፈው ታህሣሥ በመፈንቅለ መንግሥት ሥልጣን የያዘውን የመኮንኖች ከሥልጣን እንዲወርድ አድርጓል።
የወታደሮች ቡድን መሪ ከሥልጣን መውረዱን ምክንያት በማድረግ ደስታውን ለመግለጽ የወጣው ወታደሩና ሕዝቡ ጐዳናዎችን አጨናንቋቸው ነበር።
የአይቮሪ የሶሻሊስት ፖርቲ መሪ ሚስተር ግባግቦ ረቡዕ ዕለት በቴሌቭዥን ለሕዝቡ በሰጡት መግለጫ በአጭር ጊዜ ውስጥ ካቢኔአቸውን እንደሚመሠርቱ ተናግረዋል።
ሰልለሀል ተብሎ የተከሰሰ የዩኤስ ነጋዴ በሩሲያ ውስጥ ተገቢ ፍትህ የማግኘቱ ዕድል እንደማይኖር ገለፁ።
ኤድመንድ ፖፕ ዛሬ በሞስኮ ፍርድ ቤት በመቅረብ ከ 40 ገፅ መግለጫው ላይ ሰልለሀል ተብሎ የሰነዘረበትን ክስ ሲክድ በፍርድ ቤቱ የደረሰበትን አያያዝም ተቃውሟል።
የሩሲያ ዓቅዓቢያን ህግ እንደሚሉት ፖፕ የሩሲያ ጦር የሚጠቀምበትን በፍጥነት-ተምዘግዛጊውን ቶርፒዶ ንድፍ በሚስጥር ለመግዛት ሞክሯል።
የፖፕ ደጋፊዎች እንደሚሉት እርሱ መረጃ ሲያሰባስብ የነበረው ስለ ቀድሞ የሩሲያ ሰርጓጅ መርከብ ወደፊት የመፈንጠር ዘዴ ነበር።
ፍርድ ቤት ሐሙስ ዕለት እንደገለፀው በሚቀጥለው ሣምንት የስሎቦዳን ሚሎሶቪች ሚስት በቀድሞው ፕሬዚዳንት ዘመን የመንግስትን ንብረት በአግባብ ባለመያዛቸው ለፍርድ ይቀርባሉ።
በሚሎሶቪች የ13 ዓመታት አገዛዝ ዘመን የጀርባ አጥንት የነበሩት ሚርጃና ማርኮቪች በ2000 በቤልግሬድ የመንግስት ንብረት ከሆነው የቅንጦት አፖርታማ ውስጥ ሕጋዊ ባልሆነ መንገድ ለልጃቸው ልጅ ሞግዚት በመስጠታቸው ተወንጅለዋል።
የቤልግሬድ ወረዳ ፍርድ ቤት እንደገለፀው ማርኮቪች ከሌሎች 10 በሚሎሶቪች አገዛዝ ዘመን ባለሥልጣን ከነበሩት ባለስልጣኖች እስከ 5 ዓመት ሊያሳስር በሚችለው «የመንግስትን ንብረት አለአግባብ መጠቀም» በሚለው ተመሣሣይ ክስ ይከሰሳሉ።
ፍርድ ቤቱ ክሱ እ.ኤ.አ መጋቢት 13 እንደሚጀመር ገለፁ።
ሚሎሶቪችና ሚስቱ በጥቅምቱ የ2000 ሕዝባዊ አመፅ ከሥልጣናቸው በፊት በዮጐዝላቪያ ውስጥ ከአስርተ ዓመታት በላይ ከመጠን ያለፈ ኃይል ተጠቅመዋል።
ከሚሎሶቪች በኋላ የተመሠረተው መንግስት ሔግ ኔዘርላንድስ ወደሚገኘው የተባበሩት መንግስታት የጦር ወንጀለኞች ልዩ ፍርድ ቤት ላከው።
ከዚያ ጊዜ አንስቶ ብዙዎቹ የሚሎሶቪች የፓለቲካና የንግድ ሸሪኮች እንዲሁም ሁለት ልጆቹ በወንጀል ተከሰዋል።
ማርኮቪች የተባለችው የዮጐስላቪያው ኒዎ ከሚኒስቴር መሪ ከፖለቲካ ድርጅቷ ወጥታ የተወካዮች ምክር ቤት ያለመከሰስ መብቷን ተነጥቃለች። ይህም የሆነው ባለፈው ወር ዮጐዝላቪያን የተካው የሰርቢያና የሞንቴን ኤግሮ ተወካዮች ምክር ቤት ምክትል ሆና ባለማሸነፏ ነው።
የኮሚኒስቷ አገር ሰሜን ኮሪያ ከኒውክሌር ጦር መሣሪያ እራሷን ነፃ እንድታደርግ የገባችውን የመጨረሻ ሕጋዊ ግዴታ መሬት ቆፍራ ከቀበረች በኋላ ወታደሮቿ በማርች ውስጥ በዩ.ኤስ ሄሊኮኘተር ላይ የጨረር ሞገድ የሚረጭ መሣሪያ ሳትተኩስ እንዳልቀረች የዩ.ኤስ ባለሥልጣን ማክሰኞ ዕለት ገልጿል።
ሄሊኮኘተሯ ከባድ ምሽግ ባለበት በሁለቱ ኮሪያዎች ወሰን አጠገብ በመብረር ላይ እንዳለች ተቆጣጣሪዎቹ ያልታወቀ ዓይነት ጨረር የሚረጭ መሣሪያ መኖሩን የሚያመለክት መረጃ መኖሩን እንዳገኙ ስማቸው እንዳይገለጽ የፈለጉ የዩ.ኤስ ወታደራዊ ባለሥልጣን ተናግረዋል።
በተፈጠረው ሁኔታ የተጐዳም ሰው ሆነ የተበላሸ መሳሪያ አልነበረም።
ሰሜን ኮሪያ ዩ.ኤስ የውሉን አቅጣጫ ለውጣለች በማለት ወንጅላ በኮሪያ ባሕረ-ገብ መሬት የኒዩክሊየር መሣሪያ መጠቀም እንደማይቻል በ1992 ከደቡብ ኮሪያ ጋር የተደረሰበት ስምምነት መሻሩን ማክሰኞ ዕለት ተናግራለች።
የኮሪያን ባሕረ-ገብ መሬት ከኒውክሊየር መሣሪያ ነፃ ለማድረግ በሁለቱ ኮሪያዎች የወጣው መግለጫ በኒውክሊየር ጦር መሣሪያ ለማፈን ዩ.ኤስ በምትከተለው የተንኮልና የጠላትነት ፖሊሲ ምክንያት የማይንቀሳቀስ ሰነድ ሆኗል ሲል የሰሜን ኮሪያው ይፋ ዜና ወኪል ኬሲኤን ኤ አስታውቋል።
ኮሕዲሪ የሚለው ምህጻረ ቃል የኮሪያ ሕዝባዊ ዲሞክራሲያዊ ሪፐብሊክ ማለት ሲሆን የሰሜን ኮሪያ ህጋዊ ስያሜ ነው።
መግለጫው የወጣው የዩ.ኤስ ፕሬዚዳንት ጆርጅ ደብልዩ ቡሽና የደቡብ ኮሪያው ፕሬዚዳንት ሮህ ሙሰላ ሰሜን ኮሪያን የኑክሊየር ፕሮግራም ለመወያየት ዋሽንግተን ውስጥ ረቡዕ ለመገናኘት ባቀዱበት ጊዜ ነው።
ሰሜን ኮሪያ የአውቶሚክ የጦር መሣሪያ ለማምረት እስከታገደች ድረስ ስምምነቱ የመጨረሻው ሕጋዊ ግዴታ ሆኖ ይቆያል።
በዚህ ዓመት በጥር ወር ሰሜን ኮሪያ የኒውክሌር ጦር መሣሪያ ማስፋፋትን ከሚከለክለው ዓለም አቀፍ ስምምነት ራሷን አገለለች።
ስሙ እንዳይገለፅ የፈለገ አንድ የዩ.ኤስ ወታደራዊ ባለሥልጣን ሰሜን ኮሪያ ዮ.ኤስ $580 ሚሊዮን የሚያወጣ ሚሳኤል ለኢራን፣ ፓኪስታን፣ ሊቢያ፣ ሶሪያ፣ ግብጽ፣ የመንና የተባበሩት አረብ ኢሚሬቶች በ2001 ሳትልክ እንዳልቀረ ታምኖበታል ብሏል።
በታህሳስ የመን እንዲራገፍ በመርከብ የተጫነው የሰሜን ኮሪያ ሚሳኤል ከአረቢያ ባሕር ሲደርስ ተይዟል።
ጆርጅ ቡሽ ከኢራቅና ኢራን ጋር ደምረው «የኃጢያት የቃል ኪዳን አገሮች» አካል ናት ብለው የቆጠሯትን የኮሚኒስት አገር ዩ.ኤስ ልታጠቃት አቅዳለች በማለት ሰሜን ኮሪያ ከሳለች።
እንዲሁም አገሪቷን «በሩቅ ምሥራቅ ውስጥ ከፍተኛ ኒውክሊየር የተከማቸባት ምሽግ» ለማድረግ የዩ.ኤስ ጦር በርካታ የኒውክሊየር መሣሪያዎችን አስገብቷል በማለት የቆየውን ውንጀላዋን አድሳ አቅርባለች።
ዋሽንግተን የተከሰተውን የኒውክሊየር ቀውስ በውይይር ለመፍታት መፈለጓን ብትናገርም እንኳን የዩ.ኤስ ባለስልጣናት ግን ወታደራዊ ሀይል የመጠቀም አማራጭን አላስቀሩትም።
«የኮሪያን ባሕረ-ገብ መሬት ከኒውክሊየር የጦር መሣሪያ ነፃ ለማድረግ የተጀመረው ጥረት ዩ.ኤስ በኮሪያ ሕዝባዊ ዲሞክራሲያዊ ሪፐብሊክ ላይ የላትን የጠላትነት ፖሊሲ እስካላስወገደች ድረስ ከንቱ ሕልም ሆኖ እንደሚቀር ሰሜን ኮሪያ ከልብ ታምናለች» ሲል ኬሲ.ኤን.ኤ ገልጿል።
«ጦርነት ሊገታና የአንዲት አገር ሉዓላዊነትና የሕዝቦቿ ደኀንነት ሊጠበቅ የሚችለው ያች አገር---- ማንኛውንም ዓይነት የተራቀቀ የጦር መሣሪያ በመጠቀም የሚደርስባትን ጥቃት በቆራጥነት የሚመክት እንደብረት የጠነከረ ወታደራዊ ኃይል ሲኖራት ብቻ መሆኑን» ዩ.ኤስ በኢራቅ ላይ የፈጸመችው ወረራ ትምህርት ሰጥቷል ብሏል።
ኒውዮርክ ውስጥ የደቡብ ኮሪያ ፕሬዚዳንት ሮህ ሲናገሩ ሰሜን ኮሪያ የኒውክሌር መሣሪያ ለመሥራት ያላትን ግስጋሴ በፍጹም በቸልታ አልመለከተውም፤ ግን ሲኡልና ዋሽንግተን ከሰሜን ጋር ስለኒውክሊየር ያለው ግትር አቋም «በማንኛውም መንገድ ቢሆን» በሰላም እንዲፈታ ተስማምተዋል ብለዋል።
«የኒውክሊየር ዕቅዷን ትታ ኃላፊነት የሚሰማት የዓለም አቀፍ ማኀበረሰብ አባል እንድትሆን በፒዮንግያንግ ላይ የተጣለ ተግባር ነው» ብለዋል።
«ሰሜን ኮሪያ ይህን መንገድ ስትከተል የኮሪያ ሪፐብሊክና ዓለም አቀፍ ማኀበረሰብ አስፈላጊውን ድጋፍና ትብብር ያደርጉላታል።»
የሮህ ቃል አቀባይ ጁሊያን ሊ እንደተናገረችው ቤጂንግ ላይ ከዩ.ኤስ ባለሥልጣን ጋር ባለፈው ወር የተደረገውን ውይይት ተከትሎ ሰሜን ኮሪያ ያወጣችው መግለጫ ለድርድር የመገፋፊያ ሕሳብ ሊሆን ይችላል።
ቤጂንግ ላይ በተደረገው ውይይት የዩ.ኤስ ባለሥልጣኖች ሲናገሩ ሰሜን ኮሪያ የኒዩክሊየር ጦር መሣሪያ እንዳላትና ቅሪቱንም 8,000 ኒውክሊየር ዘሮችን የሚይዝ ዘንግ እንደሠራችበት ገልፃለች ብለዋል----ይህም በወራት ውስጥ በርካታ አወቶሚክ ቦምቦችን መሥራት የሚያስችል እንቅስቃሴ ነበር።
እንደ ዩ.ኤስ ባለሥልጣናት ገለጻ ከሆነ በምትኩ የደኀንነት ዋስትናና ኢኮኖሚያዊ እርዳታ ከተሰጣት ሰሜን ኮሪያ የኒውክሊየርና የሚሳይል ፕሮግራሟን ለመተው ፈቃደኛ ናት።
ኮሪያ ከዋሺንግተን ጋር በ1994 ያደረገችውን ስምምነት በመጣስ ኀቡዕ የኒውክሊየር ፕሮግራም ያላት መሆኑን አምናለች በማለት በጥቅምት ወር ዋሺንግተን በመናገሯ የኒውክሊየር ቀወሱ ተጧጧፈ።
በሰሜን አሜሪካ የሚገኙ በርካታ አሜሪካውያን በነገው ዕለት ግማሽ የፀሀይ ግርዶሽን ማየት ይችላሉ:፡
ነገር ግን ሳይንቲስቶቹ እንደሚሉት በገና በዓል ቀን በብዙ ቦታ የምትወጣውን የፀሀይ ብርሃን ከመታየት እንደማትከለከል አስታውቀዋል።
እንደሁልጊዜውም የግርዶሽ አድናቂዎች ዘለቄታዊ የአይን መጥፋትን ሊያስከትል ስለሚችል የፀሀይ ብርሃንን በቀጥታ ከመመልከት እንዲቆጠቡ ተመክረዋል።
ግርዶሹ በምስራቃዊ አቆጣጠር ከቀኑ 6 ሰዓት ላይ ይታያል።
በጣም ጥሩ ምልከታ የሚኖረው ከሰሜን ምስራቅ በኩል ነው።
ለ 15 ዓመታት ከቤተሰቦቿ ጠፍታ የነበረች የአሪጐን ልጃገረድ ከቤተሰቦቿ ጋር ተገናኘች።
ልጅቷ የተወሰደችው 3 ዓመት ሳለች በሞግዚቷ መሆኑን እናቷ ተናግራለች።
የፍሎን ማሪ ሆጅስ ጠለፋ የተባለው ግን በፍፁም ለፖሊስ አልተገለፀም ነበር።
ባለስልጣናት እንዳሉት ባለፈው አርብ ልጃገረዷ በኒቫዳ ካሉ የህግ አስከባሪዎች ጋር በመገናኘት ማንነቷን ለማወቅ እርዳታ እንደምትሻ ተናግራለች።
እርሷ እንዳለችው ያስጠፏት አሳዳጊ ወላጆቿ ሲሆኑ አንዱ ጠላፊ የተባለው ነው።
እንግሊዝ ከሰሜን ኮሪያ ጋር ዲፕሎማሲያዊ ግንኙነት ልትመሠርት ነው።
የውጭ ጉዳይ ሚኒስትር ሮቢን ኩክ ይህን መግለጫ የሰጡት ከደቡብ ኮሪያ ዋና ከተማ ሲኡል በገቡበት ጊዜ ነበር።
ግን ኩክ እንደተናገሩት ከሰሜን ኮሪያ ጋር ግንኙነት መመሥረተ ማለት በዚች አገር ውስጥ ለሚደርሰው የሰብአዊ መብት መጣስ ለንደን ዓይኗን ጨፍና ትቀመጣች ማለት አይደለም።
በዓለም ዙሪያ ዲፕሎማሲያዊ ግንኙነቶች አሉን፤ የሰዎች መብትን የሚጥሰው ማን እንደሆነ ለይተን ማወቅ ይኖርብናል፤ በጣም በጥልቀትና በእውነተኛ መንገድ እንጨነቃለን።
ዲፕሎማሲያዊ ግንኙነቶች መመሥረታችን የሚሰጠው ጠቅም የሚያስጨንቁንን ነገሮች በማንሳትና እንዚህም ተሻሽለው እንዲገኙ ያለንን ጉጉት በመግለጽ በቀጥታ ውይይት ለማድረግ ስለሚያስችለን ነው።
የደቡብ ኮሪያ አመራር የሰሜን ጐረቤቷን ከቀዝቃዛ ሁኔታ ለማውጣት ለሚደረገው ዓለም አቀፋዊ ዕርዳታ ከፍተኛ አስተዋጽኦ አለው ብለዋል ኩክ።
እንግሊዝ ዛሬ እንደተናገረችው ከሰሜን ኮሪያ ጋር ያላትን ግንኙነት ወደተለመደው ጤናማ ሁኔታ እየመለሰች ነው።
የእንግሊዝ ጠቅላይ ሚኒስትር ቶኒ ብሌር ይህን ውሳኔ ታሪካዊ ድል ነው ብለውታል።
ይህ የተላለፈው የውጭ ጉዳይ ሚኒስትር ማዶሊን ኦልብራይት የሰሜን ኮሪያን ዋና ከተማ ፒዩንግያንግን ከመጐብኘታቸው ከጥቂት ቀናት በፊት ነው።
ይህን መግለጫ የሰጡት የእንግሊዝ የውጭ ጉዳይ ሚኒስትር ሮቢን ኩክ ሲናገሩ ዲኘሎማሲያዊ ትስስር መፍጠር በሰሜንና በደቡብ ኮሪያ መካከል ያለውን ውጥረት ያረግበዋል፤ እውነቱን እንናገር ካልን ሁለቱ አገሮች አሁንም በጦርነት ላይ ናቸው ብለዋል።
ጀርመንም ከፒዩንግያንግ ጋር ያላትን ግንኙነት ወደተለመደው ሁኔታ ለመመለሰ ዕቅድ እንዳላት ዛሬ ተናግራለች።
ሴሊግ ሃሪሰን በዋሽንግተን ዲ.ሲ የሴንቸሪ ፋውንዴሽን የኮሪያ ጉዳይ ልዩ አዋቂ ናቸው።
ሃሪሰን፣ እንግሊዝ፣ ጣሊያን፣ ከአውስትራሊያ ቀደም ብለው ፊሊፒኖችም አሁን ደግሞ ጀርመን ይችን ምስጢራዊ የሆነች አገር ለመሳብ እየሞከሩ ነው።
ዩ.ኤስ እሳ፣ ያ የት ያደርሰናል?
መቸም ፕሬዚዳንት ክሊንተን ጥሩ ፖለቲካዊ ሽፋን የሚያገኙ ይመስለኛል።
እንግሊዝ ካደረገችው አንፃር ወደ ፒዩንግያንግ ከሄደ፣ አሁን ውይይት እየተደረገበት ስለሆነ፣ ሚኒስትሯ ኦልብራይት ይሄዳሉ፤ የሰሜን ኮሪያም ሁለተኛው ሰው ባለፈው ሳምንት ዋሽንግተን ነበሩ።
ነገሮች በእንቅስቃሴ ላይ ናቸው፤ በተለይ ዋና የሆነው ነገር እንግሊዝ አንድም ግዴታ አለማያያዟ ነው።
ዩ.ኤስ ከሰሜን ኮሪያ ጋር የተላመደው ጤናማ ግንኙነት እንዲመለስ ለማድረግ በርካታ ግዴታዎችን ጥላባታለች።
ከእነዚህም ዋና ዋናዎቹ የሚሳየል ፕሮግራሟንና የኑክሉየር ጦር መሣሪያ ኘሮግራሟን በፈቃዷ እንድትተው እንዲያውም ገደብ እንዲኖር፣ ምናልባትም ሁለቱንም እንድታቆም ስምምነት ላይ መድረስ አለባት የሚሉት ናቸው፣ ከአሁን በኋላ ከሰሜን ኮሪያ ጋር እንዲሁ ጤናማ ግንኙነትን ለመመስረት የሚያስችለን አቋም ላይ አይደለም ያለነው።
በእነዚህ አንዳንድ አከራካሪ ጉዳዮች ላይ ድርድር ለማድረግ እንፈልጋለል።
ደህና አሁን ስለአሜሪካ ፍላጐትና እንግሊዝ ስለወሰደችው ርምጃ ይበልጥ ልጠይቅህ፤ ማለቴ አሜሪካ በግልጽ እንዳደረገችው በተለይ እንግሊዝ ከሰሜን ኮሪያ ጋር ጦርነት ብታነሣ፣ እስከ ቅርብ ጊዜም ድረስ በዩ.ኤስ ዘንድ ሰሜን ኮሪያ እንደ ተንኮለኛ መንግሥት ትቆጠር ስለነበር አሁን እየተካሄደ ስላለው ነገር የሚሰማህ ምንድን ነው።
እንደተናገርነው የኒውክሊየር የጦር መሣሪያ ፕሮግራሟን ጨምሮ አሁንም በምስጢር እንደተሸፈነች ናት።
እነዚህን በግዴታ የተፈጠሩ አዲስ ስምምነቶች ታምንባቸዋለህ፣ እንግሊዝ እያደረገች ያለችውን እንደ ግዴለሽነት ወይስ እንደኋላ ቀርነት ትቆጥረዋልህ።
አልቆጥረውም።
ይህን በእርግጥ ስምምነት ነው ብዬ አልቆጥረውም፣ እንዲሁ እርስ በርስ ዲኘሎማሲያዊ ልውውጥ እያደረጉ ነው።
እንግሊዝ ወደ ፒዩንግያንግ መቼ ተልዕኮ እንደሚኖራት እንኳን ገና ግልጽ አልሆነም።
እናም ዲኘሎማሲያዊ ግንኙነት መመሥረት በእርግጥ ግዴለሽነት አይመስለኝም፤ እንዲያውም ጤናማ ነገር ይመስለኛል፤ ምክንያቱም የሟቹ ጄኔራል ዩ ልጅ በሆኑት በኪም ጆንግ ኢል የሚመራው የአሁኑ አስተዳደር ለውጭው ዓለም በራቸውን ለመክፈት እየሞከሩ ነው።
በአገሪቱ የውስጥ ኢኮኖሚያዊ ሥርዓት ወይም ፖለቲካዊ ቁጥጥራቸው ላይ የተሐድሶ ለውጥ ለማምጣት አይፈልጉም።
በሌላም በኩል የምዕራቡን ካፒታል ይፈልጋሉ፤ ሰሜን ኮሪያ ከቀዝቃዛው ጦርነት በኋላ ከሩሲያና ከቻይና ታገኘው የነበረውን ኢኮኖሚያዊ ድጐማ ስታጣ ያጋጠማትን ኢኮኖሚያዊ ችግር የሚያቃልሉላት ዓለም አቀፋዊ ድርጅቶችን ትፈልጋለች።
ስለሆነም ሰሜን ኮሪያ ለውጭው ዓለም በሯን ለመክፈት ያላት ዝንባሌ መበረታታት ያለበት ይመስላል።
እናም ሰሜን ኮሪያን በሯን ይበልጥ ክፍት እያደረገች ከሄደች ደቡብ ኮሪያ ለቆዩት 40000 ለመጡት የአሜሪካ ወታደሮች በግልጽ ያስከትላል ተብሎ የሚታሰበው መዘዝ ምንድን ነው?
ደህና፣ የሰሜን ኮሪያ ዝንባሌ እንግዲህ ሰሜን ኮሪያና ዩ.ኤስ ወዳጅነት ከመሠረቱና ሰሜን ኮሪያ የሥጋት ስሜት የማይፈጥርባት ከሆነ ጥቂት የዩ.ኤስ ወታደሮች ለአዲስ ሚና በኮሪያ ባሕረ ገብ መሬት ቢቀሩ ተቃውሞ አይኖራትም።
ይህም ማለት ሰሜን ኮሪያን ለመውጋትና የደቡብ ኮሪያ አጋር በመሆን ከዚያ የሚቆዩ ከሆነ ሰሜን ኮሪያ ከዚያ እንዲቀመጡ አትፈልግም፤ ዩ.ኤስ ጦሯን እንድታስወጣ ጫናቸውን ይቀጥላሉ።
ዩ.ኤስ በኮሪያ ባሕረ ገብ መሬት እንደ አየር ኃይል ያሉ አንዳንድ ወታደራዊ ሁኔታዎች በዚያ እንዲቆዩ ካደረገች ሰሜን ኮሪያውያን በእርግጥ የሚሳይል ፕሮግራማቸውን አያቆሙም።
እናም ሚሳይሎችን በተመለከተ እኛ እንዲያደርጉ የምንፈልጋቸውን ነገሮች ይተገበሩ ዘንድ ከተፈለገ ወታደራዊ ስምምነቶች እንዲደረጉ የሚጠይቁ ይመስለኛል፤ ነገር ግን በሰሜንና በደቡብ ኮሪያ መካከል፣ እንዲሁም በሰሜን ኮሪያና በሌሎች አገሮች መካከል የተሻሻለ ግንኙነት መፈጠር ዩ.ኤስ በቅርቡ ሙሉ በሙሉ ከኮሪያ እንድትወጣ መንገድ ይከፍታል የሚለው ግምታዊ አስተሳሰብ፣ በእርግጥ ይህ ይሆናል ብዬ አላስብም።
አቶ ሃሪሰን፣ ከእኛ ጋር በመነጋገርዎ አመሰግናለሁ።
አመሰግናለሁ።
ከዋሽንግተን ዲ.ሲ ከእኛ ጋር የተነጋገሩት ሴሊግ ሃሪሰን በሴንቸሪ ፋውንዴሽን የኮሪያ ጉዳዮች ዋና አዋቂ ናቸው።
ምዕራፍ፡፳፩።
የምኒልክ የመጨረሻ ዘመኖች የታሪኩ ማጠቃለያ።
የሺ፱፻ኛው ዓመት መጀመሪያ ዓመቶች በኢትዮጵያ ብዙ አዳዲስ ነገሮች የታዩበትና የተጀመሩበት ዘመን ነው።
በዚህም ላይ አጤ ምኒልክ ወዲያው ሕመማቸውና ድካም ጀመራቸው እንጂ ከሥልጣኔ ጀማሪነትም ምስጋናው ይደርሳቸዋል።
በትምህርት ረገድ የአገራቸው ሕዝብ እንዲተጋ ትምህርት እንዴት ያለ ዋጋ ያለው መሆኑንም ተገንዝቦ መማር እንዲጀምር ለማትጋት መሞከራቸውን ጥብቅ የሆነው ስለ ትምህርት ግዴታ ያወጡት አዋጅ ይነግረናል።
« ሞዓ አንበሳ ዘእምነገደ ይሁዳ ዳግማዊ ምኒልክ ንጉሠ ነገሥት ዘኢትዮጵያ » እስካሁን ማንም የእጅ ሥራ አዋቂ የነበረ ሰው በውርደት ስም ይጠራ ነበር ስለዚህም ማንም ሰው ለመማርና ለመሠልጠን የሚደክም አልነበረም።
በዚህ ጎጂ በሆነ ሁኔታ ብንኖር ቤተ ክርስቲያኖች ይዘጋሉ ይልቁንም ክርስቲያንነት አይገኝም።
በሌሎች አገሮች እያንዳንዱን ነገር ብቻ መማር ሳይሆን አዳዲስ ነገሮችም ይሠራሉ።
ስለዚህ ከዛሬ ጀምሮ ለወደፊት ወንድ ልጆችና ሴት ልጆች ሁሉ ከስድስት ዓመታቸው በኋላ ወደ ትምህርት ቤት እንዲገቡ ይሁን።
ልጆቻቸውን ለማስተማር የማይተጉ ቤተሰቦች ወላጆቻቸው ሲሞቱ ንብረታቸው ለልጆቹ መሆኑ ቀርቶ ለመንግሥት ይተላለፋል።
ተማሪ ቤቶችንና አስተማሮችን የሚያዘጋጀው መንግሥቴ ነው።
ሺ፰፻፺፱ ዳግማዊ ምኒልክ »።
ይህ ጥብቅ የሆነው በርስትና በንብረት መወረስ እቀጣሃለሁ ተብሎ የታወጀው የማሥጋት አዋጅ በዚህ ረገድ የነበራቸውን ታላቅ አሳብ ያሳያል።
ስለዚህ ለመጀመሪያ ጊዜ በኤውሮጳው ዓይነት ለማስተማር እንዲጀመር ከግብጽ አገር አስተማሮች አስመጥተው ዛሬም በስማቸው የሚጠራውን የዳግማዊ ምኒልክን ተማሪ ቤት በሺ፱፻ ዓመተ ምህረት ከፈቱ።
ይህም ለአንድ ሕዝብ ሥልጣኔ መጀመሪያ መግቢያው መንገድ መሆኑን በማሰብ ነው።
በዚያ ጊዜ ማንበብና መጻፍን ማወቅ ለቤተ ክህነት አገልግሎትና አንዳንድም ጸሐፊ ለመሆን ካሰበ ሰው በቀር ሥራዬ ብሎ የሚደክምበት አልነበረም።
ብዙ መሻሻልና የሚቋቋም አስፈላጊ ነገር እንደ ነበረ እርግጥ ነው።
ግን በጦርነት አገርን ከማቅናት የመጣባቸውንም ጠላት ከመከላከል ሰላምንም ለሕዝባቸው ከመመሥረት አልፈው ሌሎችን ነገሮችና የአስተዳደሩን ዓይነት በጣሙን ለማሻሻል በቂ ጊዜ አላገኙም።
የምኒልክ የጸጥታ ዘመኖች ናቸው ከምንላቸው ከዓድዋ ጦርነት ወዲህ ካሉት ዓመቶችም ፮ቱ አጤ ምኒልክ በሕመም ምክንያት ከቤት ስለዋሉ በተፈጥሮ የነበራቸው ትጋትና ጥንካሬ እየደከመ ሔዶ ብዙውን ሥራ አሰናክሎታል።
የመጀመሪያው የሥራ መሰልቸትና የሕመም ስሜት መሞከር የጀመራቸው በሺ፰፻፺፯ ዓ.ም ግድም ነው።
የምክር ስብሰባ ሲደረግም የወትሮው ንቃትና ሥራ ወዳድነት ነገሩንም በትዕግሥትና በማስተዋል ከመከታተል መሰልቸት ይታይባቸው ጀመረ።
ጠንካራ የነበረው ሰውነታቸውም የመዛል ዓይነት መልክ አበጀ።
የነበራቸው ዋና አሳብ ይህን በብዙ ድካም ያሰፉትንና ያቋቋሙትን አንድ የሆነ የኢትዮጵያ መንግሥት ግዛታቸውን በማይናወጥ ዓይነት ላሳደግዋቸው የልጅ ልጃቸው ለልጅ ኢያሱ በጠነከረ መሠረት ለማስተላለፍ ነበር።
ስለዚህም በሺ፱፻፩ ዓ.ም ዋና ዋናዎችን አገረ ገዢዎችና ወዲያውም የጦር አዛዦች የነበሩትን ራሶች ደጃዝማቾች መኳንንቶችም ሰብስበው በጳጳሱ በአቡነ ማቴዎስ ቃል ልጅ ኢያሱ አልጋ ወራሽ እንዲሆኑ እንዳይከድዋቸውም አማልዋቸው።
ከዚያ ወዲህ እስከ ሞታቸው ያሉት ፮ ዘመኖች የአጤ ምኒልክ የሕመም ዘመኖች ናቸው።
ሕመሙ ሲጀምራቸው ፷፯ ዓመት ሆንዋቸው ነበር።
በነዚህ የሕመም ዘመኖች ውስጥ እቴጌ ጣይቱ የመንግሥቱን ሥልጣን ለመያዝ በብዙው ደክመዋል።
ነገር ግን የንጉሠ ነገሥቱ እንደ ራስ ተሰማና እንደ ፊታውራሪ ሀብተ ጊዮርጊስያሉት ታማኝ አሽከሮች ሌሎችም መኳንንቶች በነገሩ ጠንክረውበት የእቴጌይቱ አሳብ አልተፈጸመም።
አጤ ምኒልክ እንደ ልጃቸው ይወድዋቸውና ያምንዋቸው የነበሩት የሐረርን አውራጃ ግዛት ያሰፉትና በዓድዋም ጦርነት ስማቸው በጀግንነት ሲጠራ የሚኖረው ልዑል ራስመኰንን ቀደም ብለው በሺ፱፻፺፰ አርፈው ነበር።
ራስ ተሰማም ቆይተው አጤ ምኒልክ ሕመሙ ጠንቶባቸው ሳለ በሺ፱፻፫ ዓ.ም ከንጉሠ ነገሥቱ በፊት ሞቱ።
እነዚህን በታሪክ ከፍ ያሉትንና የማይረሱ የሆኑትን እንደተከበረ አልማዝ ጉልህ ሆነው የሚያንጸባርቁትን ሞያዎች ሁሉ የሠሩት አጤ ምኒልክ በሕመማቸው ጊዜ በመንግሥታቸው ውስጥ ይደረጉ የነበሩትን ምናልባትም ለአሳባቸው የማይስማሙትን ጉዳዮች እስከ ሞታቸው ዘመን እስከ ሺ፱፻፮ ዓ.ም ድረስ እየሰሙ መታገሥ ግድ ሆኖባቸው ነበር።
በግዛታቸው ፴፭ ዘመኖች ውስጥ ከፍ ያሉ አስቸጋሪ የነበሩትን ነገሮች በመልካም ዕድልና ትእግሥት በእውቀትም አለፍዋቸው።
ዘመናቸው ብዙ ትግል የነበረበት ከፍ ያለ ቆራጥነት የሚያስፈልገውና ዕረፍት የሌለበት ጊዜ ነበር።
በዚህ ትግል ከርሳቸው በፊት የነበሩ ፪ ጀግኖች ንጉሦች የደከሙበትን የአጤ ቴዎድሮስን ኢትዮጵያን አንድ የማድረግ ምኞቶችና የአጤ ዮሐንስን የአገር ፍቅር ቅናት በማስተባበር የሁለቱንም ነገሥታት ዓላማ የነበረውን የኢትዮጵያን ስፋትና መደርጀት አንድነትም የማስገኘትን የክብር አክሊል በታሪክ እርሳቸው ታደሉት።
ከዚህ በኋላ የቀረው እርሳቸው የታገሉበትንና የደከሙበትን እርምጃ ተከትሎ በማስፋፋት መያዝና ማቆየት ብቻ ነበር።
አጤ ምኒልክ ለአንድ ንጉሥ ከሁሉ የበለጠ ከሆነው ተግባሩ በፍርድ ረገድም አድላዊነት የሌለባቸው ቀጥተኛና እውነተኛውን ነገር ወዳጅ በደለኛውን እንደሚገባው የሚቀጡ ለተበደለውም መብቱን የሚጠብቁ አመዛዛኝ ዳኛ ነበሩ።
ለተጐዳ ደሀም ረዳቱና ደጋፊው ርኅሩኅም በመሆን የታወቀ ስም ነበራቸው።
በኢትዮጵያ መሬት ቀላድ ተጥሎ ደንብ ያለው የመሬት ስፍር ከተደረገ በኋላ « በእኔ ጊዜ ርስት ያልተተከልክና የፈለግህም ወደ ተወለድክበት አገር ያልገባህ አገርህም ሳትገባ ርስትም ሳትይዝ ትቀራለህ » የሚሉ ንጉሥ ነበሩ።
ስለዚህም በደግነታቸውና በአዛኝነታቸው ርኅርኅት እናት የምትጠራበትን በሕዝባቸውም ዘንድ ለሁልጊዜ የማይረሳውን ስም « እምዬ ምኒልክ » ተብሎ መጠራትን አተረፉ።
ካፓ ላንቃ ፈረስ በቅሎ ብርና በሬ ላምም ይሰጡት የነበረው ካህኑ ነጋዴውና ገበሬው ሕዝብ ከአጤ ምኒልክ የዕረፍት ጊዜ ከታህሣሥ ፫ ቀን ፲፱፻፮ ዓ.ም በኋላ ሞታቸውን ምንም ቢደበቅ በሐሜትሰምቶት ስለነበረ ነገሩ ሆዱን በልቶት በየሥራው ላይ በግጥም።
የእቴጌዪቱ ግዞት ዘመን
በሚያዝያ 3 ቀን 1903 ራስ ቢትወደድ ተሰማ ባደረባቸው ድንገተኛ ሕመም ምክንያት ሞቱ።
ልጅ ኢያሱ ያን ጊዜ ገና የዐሥራ አምስት ዓመት ወጣት ሆነው የአጼ ምኒልክ አልጋወራሽ እንደ መሆናቸው ኢትዮጵያን በግላቸው ያስተዳድሩ ዠመር።
ዳሩ ግን ምንም እንኳ ለአስተዳደር ሥራ ብስለትና ልምድ እንደሚጐድላቸው በመገንዘብ እንዲረዷቸው የመረጧቸው መኳንንት መኖራቸው ቢታወቅም መኳንንቱ ተገቢውን ምክር በማካፈል ረገድ ችሎታና ብርታት እንዳልነበራቸው ይነገራል።
( በዘልማዳዊ የትውልድ ሐረግ መሠረት ታዬ ጉልላት ለዘውዱ ወራሽነት ከአቤቶ ኢያሱ ቀጥሎ ከማንም ይበልጥ ብቃት የነበራቸው መሆኑ ይታወቃል።
ብላቴን ጌታ ማኅተመ ሥላሴወልደ መስቀል ሁልቄ ትውልድ ዘንጉሥ ሣህለ ሥላሴ አዲስ ሠንጠረዥ (2ኛ ሰሌዳ) ተመልከት)።
አቤቶ ኢያሱ የመንግሥቱ ባለሙሉ ሥልጣን በመሆን ሲያስተዳድሩ ከቆዩ በኋላ « ከአጼ ምኒልክ በኋላ አንዲት ሴት ንግሥት ትነሣለች » የሚለውን ትንቢት ለማስወገድ በማሰብ በጥር ወር 1908 እቴጌ ጣይቱ ከነጭራሹ ከቤተ መንግሥቱ እንዲወጡላችውና እንጦጦ ሔደውበግዞት እንዲቆዩ አሳሰቡዋቸው (ራስ ሚካኤል በአዲስ አበባ ውስጥ በመካሔድ ላይ የነበረውን የፖለቲካ ግጭት በተለይም የደጃች አያሌውን እንቅስቃሴ በአንክሮ ከተመለከቱ በኋላ ደጃዝማች የልጃቸውን ኢያሱ ስልጣን ተቀናቃኝ መሆናቸውን በመገንዘብ አስከፊ ርምጃ እንዲወሰድባቸው በመጠባበቅ ላይ ሳሉ ታስረው ከነበሩበት ከመፈታታቸውም በላይ ከንባታ መሾማቸው ቁጭት አሳድሮባቸው ነበር።
ከዚህም ይልቁንም ጉዳዩ የእቴጌዪቱን ወገኖች ለመቃወም ባሳደረባቸው ጽኑ ፍላጐት አንጻር ሲታይ ከራስ ወሌ ጋር የነበራቸው የቆየ ቅራኔ ከፍ ብሎ በተሰጠው ሁኔታ እንዲከር የሆነበትን ምክንያት ለመገመት ይቻላል )።
አቤቶ ኢያሱም ወደ ቤተ መንግሥት ገና አልገቡም ነበርና እቴጌ ጣይቱ ጥቂት ወራት እዚያው ከሰነበቱ በኋላ በሐምሌ ወር አምስተኛ ቀን በትእዛዙ መሠረት ወደ እንጦጦ ጉዞአቸውን እንዲዠምሩ ተወሰነ።
( ራስ ወሌ ወደ አዲስ አበባ እንደሚሔዱ ተከታዮቻቸውን ባማከሩበት ጊዜ የጦር እንደራሴው የሆኑት ፊታውራሪ ይመር እቴጌ ከሥልጣን ተገልለው እንዴት ዝም ብለን እንቀመጣለንብለው ለጦርነት ያላቸውን ዝግጅት አስረድተው ነበር።
ራስ ወሌም « ከምኒልክ ጋር የገነባሁትን መንግሥት እንዴት አፈርሰዋለሁ » በማለት ጦርነቱ ተገቢ እንዳልሆነ ከተግሣጹ ጭምር መግለጻቸው ይነገርላቸዋል።
ልጅ ደስታ ዓለሜ ፡ ዝኒ ከማሁ )።
ጉዞአቸውን ከመዠመራቸው በፊት ረቡዕ ለሐሙስ አጥቢያ ከሌሊቱ ዐሥር ሰዓት ሲሆን የባለቤታቸው የአጼ ምኒልክ አስከሬን ወደ አረፈበት ሥዕል ቤት ኪዳነ ምሕረት አጠገብ ይገኝወደ ነበረው ፎቅ ቤት ገቡ።
የንጉሠ ነገሥታት ዳግማዊ አጼ ምኒልክ ከሕዝባቸው በሞት መለየት ለሕዝቡ እንዳይገለጽ ከፊታውራሪ ሀብተ ጊዮርጊስ የተሰጠ ምክር በመኖሩ ሳይወጣ ቆይቶ ነበር።
እቴጌዪቱ « መከሬን ከትቻለሁ እንግዲህ እኔ እዚህ ምን አለኝ ጌታዬ ! እኔም በተራዬ እከተልዎታለሁ » በማለት ይተናነቃቸው የነበረውን ዕንባ ሊገቱት ባለመቻላቸው ስቅስቅ ብለው አለቀሱ።
በአካባቢያቸው የነበሩት ሁሉ በጥልቅ ኀዘን ስለ ተነኩ።
ዕንባቸውን ያፈሱ ዠመር።
የምኒልክ ሞት ኅዘኑ ከሕዝቡ ገና አልጠፋም ነበርና እንደገና የእቴጌ ጣይቱ ከቤተ መንግሥት መውጣት ሰበብ ሆኖ ለቅሶውን የሚቀሰቅሰው መስሎ የታያቸው መሳፍንቱ መኳንንቱና ሴት ወይዛዝርቱ ዕንባቸውን እየጠራረጉ እስከ አሁን በምሥጢር ተይዞ የቆየው በዚህ አጋጣሚ ለሕዝቡ እንዳይገለጽ ጥንቃቄ ይደረግበት በመባባል እርስ በርሳቸው ተጽናኑ።
ልክ ዐሥራ አንድ ሰዓት ሲሆን በሰም የተነከረውን በለሴ ሻማ የእልፍኝ አሽከሮቹ እንደ ችቦ አቀጣጥለው እያንቦገቦጉ አካባቢውን በማብራት እቴጌዪቱን በፊትና በኋላ በቀኝና በግራ በማጀብ ለጉዞው ተዘጋጁ።
ባልደራሱም የእቴጌን በቅሎዎች አቀረቡ።
የመሳፍንቱ የመኳንንቱ የሴት ወይዛዝርቱና የሠላሳ ዘጠኙ ደንገጡሮቻቸው በቅሎዎች ከቤተ መንግሥቱ ምድር ግቢ ውጭ ሆነው የእቴጌን መድረስ ይጠባበቁ ነበር።
እቴጌም በእልፍኝ ዘበኞቻቸውና ባሽከሮቻቸው ታጅበው ጉዞአቸውን እንደ ዠመሩ ሁሉምበየበቅሎዎቻቸው ሆነው ተከተሏቸው።
በየጊዜው ድካም በተሰማቸው ቁጥር ጉዞው እየተቋረጠ ከበቅሎ ወርደው በሚቀርብላቸው ወንበር አጭር ዕረፍት እያደረጉ ጉዞአቸውን ቀጠሉ።
ሰባት ምዕራፎች አድርገው እንጦጦ እንደ ደረሱም የአጋፋሪ ትእዛዙ ቦታ ከሚባለው አነስተኛ ሜዳ ላይ ለክብራቸው በተነጠፈ ሥጋጃ ላይ ልዩ ሶፋ ወንበር ቀርቦላቸው ቆዩ።
ወንዱ በሆታ ሴቱ በዕልልታ ተቀበሏቸው።
ካህናቱ ልብሰ ተክህኖአቸውን ለብሰው መዘምራኑም ንሴብሖ እያሉ በሽብሸባ ተቀበሏቸው።
የአቀባበሉ ሥነ ሥርዓት እንደ ተፈጸመ እንቢልታው መለከቱ ዋይ ዋይ እያለ መሰንቆውና በገናው እየተደረደረ የክብር ጉዞው ቀጠለ።
ሠልፉም ብዙ ነበር።
ነገር ግን በምሥጢር ተደብቆ የቆየው ያጼ ምኒልክ ሞት ከሠራዊቱ ብዛት የተነሣ ድንገት ግርግር ይፈጥር ይሆን ተብሎ ተፈርቶ ነበር።
ዳሩ ግን የእቴጌን ወደ እንጦጦ መውጣት ምክንያቱን የተረዳው ሕዝብ ከልብ የፈለቀ ኀዘኑን ከመግለጽ በቀር ሌላ ሐሳብ የሌለው መሆኑን የተረዱት እቴጌ ጣይቱ « ለካስ ሰው አለን » ብለው በተናገሩ ጊዜ በሕዝቡ ላይ ያለው ፍቅር ተከሠተ።
ከእንጦጦ ቤተ መንግሥታቸውም እንደ ደረሱ ለተከተሏቸው መሳፍንት መኳንንትና ሴት ወይዛዝር እንደዚሁም እዚያ ተሰብስቦ ለነበረው ሠራዊት ሁሉ ጊዜው ከሰኔ ጾም መጨረሻ ጋር በመግጠሙ « የሐዋርያት ጾም መፍቻ » ግብር አበሉ።
እቴጌ ጣይቱ በግዞት በነበሩበት የአንድ ዓመት ከመንፈቅ ከኻያ ሁለት ቀናት ውስጥ ታማኞች አሽከሮቻቸውና መላው ሠራዊት የእቴጌነታቸውን ልዕልና አላጐደለባቸውም።
መስፍንቱ መኳንንቱና ወይዛዝርቱም ቢሆን ተገቢውን አክብሮት ሳይነፍጓቸው ዕለት በዕለት ይጠይቋቸው ነበር።
አቤቶ ኢያሱም ቢሆኑ የተለያዩ ስጦታዎችን ይዘው በመሔድ ይጠይቋቸው ነበር።
( በኢትዮጵያ መንግሥታዊ አስተዳደር ውስጥ ነገሥታት አማካሪዎቻቸውን መርጠው ይሾሙ እንደነበር የታወቀ ሲሆን ለዚሁም « መካር የሌለው ንጉሥ አላንድ ዓመት አይነግሥ » የሚል የቆየ ምሳሌያዊ አነጋገር አለ።
ከማሳሰቢያው ቀጥሎ ባሉት ጥቂት ቀናት ውስጥ የወይዘሮ ዘውዲቱ አጐት የሆኑ ደጃዝማች ወልደ ጊዮርጊስ በልጅ ኢያሱ ትእዛዝ መሬታቸው ተይዞባቸው ኖሮ ወደ እቴጌ ጣይቱ በመምጣት አማላጅነታቸውን ለመኑ።
እሳቸውም ባላምባራስ ከበደ አድነውን በጊዜው በአባታቸው በራስ ሚካኤል ግቢ ይኖሩ ወደ ነበሩት ልጅ ኢያሱ መልእክተኛነት ልከዋቸው ስለነበር እጅ ነሥተው መልእክታቸውን ካደረሱ በኋላ ደጃዝማቹ የተያዘባቸውን መሬት እንዲለቀቅላቸው እንደሚያደርጉ አስታወቅዋቸው።
ከዚያም « ለመሆኑ እኔን አንሥተውኝ ያውቃሉ?
ምን ይሉኛል?
ብለው ቢጠይቋቸው « አዎን ያነሡዎታል » ብለው መለሱላቸው ቀጥለውም « ምን እያሉ ነው የሚያነሱኝ » ብለው ለጠየቁዋቸው « ልጄ ነው እኔም እናቱ ነኝ አንቺም እኅቱ ነሽ ለምንድነው የማይጠይቀን ምን አስቀየምነው » እያሉ ያነሡዎታል አሏቸው ልጅ ኢያሱም በዚህ አነጋገር እንደ መጸጸት ብለው « ነገ በሰዓት » የሚመጡ ስለ መሆናቸው የተነገራቸውን ይዘው ሔዱ።
በማግሥቱም እቴጌ ጣይቱ ከወይዘሮ ዘውዲቱ ጋር በመሆን ሲጠብቋቸው ልጅ ኢያሱ በሰጡት ቃል መሠረት መጥተው በመዠመሪያ መሶቡ በእቴጌና በዘውዲቱ ፊት ቀርቦ ነበርና ልጅ ኢያሱ የኔ መሶብ የት አለ ብለው ስለጠየቁ ይኸው አሏቸው ይኸን ጊዜ ልጅ ኢያሱ ከእቴጌ ጋር ለመጋበዝ ቅሬታ ስለታየባቸው እቴጌዪቱ ባንድ መሶብ መቅረቡ እኛን ቅር ይበለን እንጂ አንተማ ንጉሠ ነገሥት አይደለህም አሏቸው አብረውም በአንድ መሶብ ምሳ ከበሉ በኋላ ከእቴጌ ስለ መሬቱ መለቀቅ ምስጋና ተቀብለውና በክብር ተሰናብተው ሔዱ።
ከዚያ በኋላ እቴጌዪቱ መልእክቱን በሚገባ ከማቅረባቸው ሌላ እንዲህ ላለው መቀራረብ የፈጸሙትን ድርጊት በማስታወስ « የአቡነ ተክለ ሃይማኖት ያለህ ! እንዲህ ያለውን ስልት እንደምን አገኘኸው » ብለው ጠይቀዋቸው ኖሮ እሳቸውም « እግዚአብሔር አመልክቶኝ » ነው ብለው እንደመለሱላቸው በሰጡት ቃል ተናግረዋል።
ለምሳሌ ያህል ብንጠቅስ የጦር ሚኒስትሩ ፊታውራሪ ሀብተ ጊዮርጊስ ብዙ ፍሪዳ አስነድተውብዙ ማርና ቅቤ አሲዘው እጅ መንሻ እያቀረቡ ይጐበኟቸው ታጥቀው አደግድገው የታዛኝነታቸውን ሥርዓት ይፈጽሙላቸው ነበር።
(ባላምባራስ ከበደ አድነው ፡ ዝኒ ከማሁ 27 ሰኔ 1972)
እቴጌዪቱ ተጠንስሶባቸው በነበረው ሤራ ውስጥ የተጫወቱትን ሚና በሚገባ ያውቁ ስለነበር ከተጋዙ ከአንድ ወር ባልበለጠ ጊዜ ውስጥ ለመዠመሪያ ጊዜ ሲጐበኟቸው « ሀብተ ጊዮርጊስ መቼ ትወደኛለህ?
አገሬ ልግባ ብል አስከለከልኸኝ » ብለው ሌሎችም የወቀሳ ቃሎችን ደረደሩባቸው።
ፊታውራሪም እጅግ በታወቀው ብልህነታቸው።
ወደ ክፍለ ሀገርዎ አይግቡ ብዬ ከመኳንንቱ ጋር መክሬአለሁ።
ዕውሮች እንዳንሆን ብዬ ነው።
እርስዎ ከሔዱ ምን ዐይንስ ምንስ ብርሃን አለን ብዬ ለኢትዮጵያ አስቤ ነው።
እርስዎስ ከኢትዮጵያ ሌላ ምን ሀገር አለዎ ሁሉንስ ያቀናው ያጸናው ማነው እርስዎ እንጂ ! ብለው መልስ ሰጡ።
እቴጌም በትዕግሥትና በተመስጦ ካዳመጧቸው በኋላ ጉዳዩን በአንክሮ በማየት በሥልጣን ተሳትፎ አማካኝነት ሌሎች የሚያገኙት የፖለቲካ ልምድ ለሀገሪቷ ጥቅም መሆኑን ከመገንዘባቸው የተነሣ « ሀብተ ጊዮርጊስ ረታኸኝ እኮ! እግዚአብሔር ይስጥልኝ ! ብለው እጅ መንሻውን ተቀበሉ » ብለው አሽከሮቻቸውን አዘዙ።
መምሬ መኰንንና ሊቀ ጠበብት አበበ ወረደ እና እዚያ የነበሩ ሌሎች ሰዎች ቃለ መጠይቅ እንጦጦ 21 መስከረም 1964
ወዲያውም የፊታውራሪውን ጉብኝት ምክንያት በማድረግ ግብር ለማብላት መሰናዶ ተደርጐ ስለ ነበር እቴጌ ጣይቱ በተገኙበት አዳራሽ መኳንንቱ ተሰብስበው በመምጣት ከፍ ያለ ግብር ሆኖ ዋለ።
በዚህም አጋጣሚ እቴጌ በተናገሩት ቃል ፊታውራሪ ሀብተ ጊዮርጊስን « አትለየኝ ጠይቀኝ » ብለው አሰናበቷቸው።
ዳሩ ግን የእቴጌ ጣይቱ የእስራት ቀንበር ሦስት ወር ባልሞላ ጊዜ ሊወድቅላቸው ቻለ።
የዚህም ምክንያት የልጅ ኢያሱ መንግሥት ብዙ ሳይቆይ ወድቆ በመስከረም 1909 የሚኒስትሮቹ ካቢኔ ወይዘሮ ዘውዲቱ ምኒልክ ንግሥተ ነገሥታት ተብለው መንግሥቱን በመምራት እንዲተኳቸው መደረጉ ነው።
ይሁን እንጂ እቴጌዪቱ በታላቅ ክብር ቆይተው ወደ ነበሩበት ቤተ መንግሥት እንደገና ተመልሰው መቀመጡ ደረጃቸውን ዝቅ እንደሚያደርጋቸው በማሰብእዚያው እንጦጦ ቤተ መንግሥታቸው መሰንበቱን መረጡ።
( የሐዋርያ ጾም የተባለው ሐምሌ 5 ቀን የሚፈታው የሰኔ ጾም መሆኑ ነው )።
ንግሥተ ነገሥታት ዘውዲቱ በሥልጣን ላይ ከተቀመጡ ወዲህ እቴጌ ጣይቱን ከመቼውም ይበልጥ ይወዷቸውና ያከብሯቸው እንደ ነበር ታሪክ ዐዋቂዎች ይናገራሉ።
በንግሥትነት ሥልጣን እንደ ተቀመጡ ለአንድ ወር ያህል በቤተ መንግሥት ሆነው እንግዳ እየተቀበሉ ግብር በማብላትና በማነጋገር መቆየት ነበረባቸው።
አንድ ወር እንደ ቆዩ ግን እቴጌ ጣይቱን ለመጐብኘት ወደ እንጦጦ ቤተ መንግሥት ሔዱ።
እዚያም ደርሰው እቴጌዪቱን እንዳገኟቸው በአክብሮት አጐንብሰው እጅ ለመንሣት ሲሞክሩ እቴጌ ጣይቱ በራሳቸው ላይ ያለውን የኢትዮጵያ ዘውድ የተከበረ እንደሆነ በማስገንዘብ በአሁኑ ጊዜ የዚህ ዐይነቱ አከባበር እሳቸው በተራቸው ሊያደርጉት የሚገባ መሆኑን በመጥቀስ ከተቀመጡበት ብድግ ብለው እንደሳሙዋቸው ይተረካል።
እቴጌ ጣይቱ እንጦጦ በነበሩበት ዘመን ሀገራቸው ኢትዮጵያ ጥፋት ላይ እንዳትወድቅ በመመኘት ቀንና ሌሊት ይጸልዩ ነበር።
ዐልፎ ዐልፎ ይጠየቁ ለነበረው መንግሥታዊ ጉዳዮችም ምክራቸውን በመለገሥ ይረዱ ነበር።
ለዚህም በጥቅምት ወር 1909 የወሎው ንጉሥ ሚካኤል የልጃቸውን አቤቶ ኢያሱን ከሥልጣን መውረድና መሳደድ በመቃወም ጦራቸውን በሸዋ ላይ ለማዝመት ዐዋጅ ባስነገሩ ጊዜ ያደረጉትን አስተዋጽኦ በምሳሌነት ለመጥቀስ ይቻላል።
ይህ እንደ ተሰማ የሸዋ መሳፍንትና መኳንንት ጊዜ ሳንሰጠው ወሎ ሔደን እንግጠመው በማለት እንደ ተስማሙ ፊታውራሪ ሀብተ ጊዮርጊስ ለማንኛውም እንጦጦ ወጥተን እቴጌን ብናማክራቸው ይሻላል የሚል ሐሳብ አቀረቡ ወጥተው በጉዳዩ ቢያማክሯቸው።
« ጥሩ ምክር አልመከራችሁም የወሎ መሬት በተፈጥሮ ምሽግነት አለው ብዙ ሰው ታስፈጃላችሁ።
ከዋድላ ከደላንታ ጦር እየተስፋፋ ይወጋችኋል እንደ ምንም ብላችሁ ወደዚሁ ወደ ሸዋ እንዲመጡ አድርጉ ሚካኤል ዠግና ሰው ነው ችኩል ነው ይመጣላችኋል » ብለው ጥሩ ብልሃት ሰጧቸው።
ልጅ ኢያሱ በአጭሩ የግዛት ዘመናቸው በተለያዩ ክፍላተ ግዛቶቻቸው ሲዘዋወሩ ቆይተው ነበር።
ለውድቀታቸው ዐይነተኛ ምክንያት የሆነው (1) በባለሥልጣኖች ላይ ጥብቅ ቁጥጥር ማስጠንቀቂያ ሹም ሽርና ከዚህም ዐልፎ እስከ ግድያ የሚደርስ ቅጣት ማዘውተራቸው (2) ከሳቸው ደረጃ የሚጠበቀውን ግብረ ገብነትና ፍትሕ እንደማያሟሉ የሚያስቆጥራቸውን ድርጊቶች መፈጸማቸው (3) ከሹማምንትና ከመኳንንት ጋር የጠበቀ ግንኙነት ካለመመሥረታቸውም በላይ ለአዛውንት ባላባቶች ተገቢውን አክብሮት ባለማሳየታቸው (4) ሃይማኖታቸውን ወደ እስልምና እንደቀየሩ የሚያስገምቷቸውን የማኅበራዊ ኑሮ ተሳትፎዎችን በማድረጋቸው ወዘተ ... ነው።
በልጅ ኢያሱ አስተዳደር ያልተደሰቱት በርካታ ባለሥልጣኖች እነዚህን ነጥቦች በማንሣትና በማጋነን ይልቁንም ከመዠመሪያው ዓለም ጦርነት አስቀድሞ በነበረው የዓለም አቀፋዊ ሁኔታ ልጅ ኢያሱ የናዚ ጀርመን አጋር ከነበረችው ነምሳ (ኦስትሪያ) ጋር የመሣሪያ ግዥ ስምምነቶችን እንደ ማድረግና ከጀርመን ቱርክ መንግሥታት ኤምባሲዎች ጋር እንደ መሰብሰብ ያሉ እንቅስቃሴዎችን ሲያካሒዱ ሰንብተው ሳለ የእንግሊዝ የፈረንሳይ የጣልያን መንግሥታት ጉዳዩን በጽሞና ይከታተሉት ነበር።
በኋላም ልጅ ኢያሱን በእስልምና ባህላዊ አለባበስ የሚያሳይ የፎቶግራፍ ቴክኒክ በመጠቀም ሥዕል አባዝተው እንዲሠራጭ በማድረግ ለውድቀታቸው የበኩላቸውን አስተዋጽኦ ማቅረባቸው ይታወቃል።
በተጨማሪም የሲኒማ አምፔር ባለቤት የነበረው አባት ሙስዬ ሊዮን የተባለ አርመን ፎቶ ግራፍ አንሺ ግብጽ አገር ሔዶ 20 000 ኮፒዊች አንሥቶ ማምጣቱ ይነገራል።
ሙስዬ ካቺክ ዝኒ ከማሁ ሚያዝያ 1972።
መሳፍንቱና መኳንንቱም በገለጹላቸው የጦር ሥልት ምክር በመመራት ሲጠባበቋቸው በመቆየት ላይ እንዳሉ ልክ እቴጌ እንዳሉት ንጉሥ ሚካኤል ወደ ሸዋ ለመምጣት ሌት ተቀን ገሥግሠው ሲጓዙ እነ ፊታውራሪ ሀብተ ጊዮርጊስ በጥቂት ቀናት ውስጥ የሸዋን ጦር አሠልፈው በመምራት ሰገሌ ሜዳ እንደ ደረሱ ገጥመዋቸው ድል በማድረግ እንደ ማረኳቸው በታሪክ ይታወሳል።
በሌላ በኩል እላይ እንደ ተመለከተው እቴጌ ጣይቱ አጼ ምኒልክን ሐሳብ በማካፈልና በተግባር ከመደገፋቸውም በላይ ንጉሠ ነገሥቱ ከሞቱ በኋላ ንግሥት ዘውዲቱ ሥልጣናቸው ተዳክሞ ትእዛዛቸው እንዳይዛባ በማለት ከተጋዙበት ከእንጦጦ ሳይቀር ምክር መለገሣቸውን አሏቋረጡም ነበር።
እንደሚታወቀው ከአጼ ምኒልክ ሕመምና ከዕረፍታቸውም ወዲህ ዘመኑ የመሸጋገሪያ ስለነበረ በየበኩሉ የሥልጣን ሽኩቻ መብዛቱ ኢትዮጵያን በከፍተኛ ውዝግብ ውስጥ ጥሎ የተዳከመች አገር ስለሚያደርጋትና ይህም በበኩሉ ሊቀራመታት የሚፈልገው የውጭ ጠላት ምኞቱ መሆኑን በመገንዘብ እጅግ ይሠጉ ነበር።
ይህም እንደመሆኑ በየጊዜው በታመነ ሰው አማካኝነት ያስተላልፋቸው በነበሩ መልዕክቶች ንግሥት ዘውዲቱ አልጋቸውን የሚያጠናክሩበትን ዘዴ ይመክሯቸው እንደነበር ልዩ ጸሐፊያቸው የነበሩ አሁንም በሕይወት ያሉ ልጅ ደስታ ዓለሜ ይናገራሉ።
( ልጅ ደስታ ፡ የተደገመ 27 ሰኔ 1972 )
የቀዳማዊ ኃይለ ሥላሴ፤
የሽልማት ድርጅት
፲፱፻፶፯- ፲፱፻፰፩
.. በልዩ ልዩ ሙያዎች በተለይም ፣ በጤና ፣ አጠባበቅ፣ በኑሮ፣ መሻሻልና በሥነ ጥበብ ረገድ የኢትዮጵያ ሕዝብ ዕውቀቱን እንዲያስፋፋኑ እንደዚሁም በአፍሪቃ ክፍለ ዓለምና በመላው ዓለም ሕዝበፐች መካከል ያሉትን ግንኙነቶች በመንፈስ በባህልም እንዲጎለምሱ አስበን የቀዳማዊ ኃይለ ሥላሴ ሽልማት ድርጅትን ሐምሌ ፩ቀን ፲፱፻፶፭ ዓ.ም ለዘለቄታ ኑዋሪ እንዲሆን አቋቁመናል።
ፕሮፌሰር ማርቤል ኮሄን የኢትዮጵያን ጥናት ለሚያጠኑ ሁሉ አራጋዊ መሪና በዓለም ጠራቀቁ የቋንቋ በተለይም የሴም ትምህርትች ሊቅ በፓሪስ የኢትዮጵያ ጥናት ትምህርት ቤት በመመስረታቸውና ላደረጉት ወደር ለሌለው ጥልቅ እንዲሁም ለተማሪዎቻቸው ተማሪዎች ለሰጡት መሪነትና ምሳሌ የ፲፱፻፶፯ ዓ.ም የቀዳማዊ ኃይለ ሥላሴ ሽልማት በኢትዮጵያ ጥናት የኢት ብር ፳ ሺህ ከወርቅ ኒሻንና ዲፕሎም ጋር ይሰጣቸዋል።
የፕፌሰር ማርሴል ኮሄን መልስስ፡
በኢትዮጵ ጥናት ተመራማሪነት ሥራዬን በማክበር የተሰጠኝን ሽልማት በላይ ላስተምር ፤ በዕድሜዬ ከኔ ያነሱ ወጣት ሊቃውንት በማሰልን በመርጥናቴን  በመቀጠል እዚሁ መጥተው ስላገለገሉ ብዙዎቹን ታውቋቸዋላችሁ። ዛሬም በማኅላችሁ ይገኛሉ ወደፊም ይመጣሉ።
የኢትዮጵያ ጥናት ምርምር ባደረግባቸው ዓመታት ብዙ  መጻሕፍት ጽፈአለሁና እንደምታውቋቸው ተስፋ አለኝ። ከአዲስ አበባ በወጣሁ በሃምሳ ሦስት ዓመቴ ስለተመለስሁ ደስታ ይሰማኛል ሌላ ከተማ ሁናለች በኢትዮጵያ ውስ በተለይም በዋናይቱ ከተማ ሁናች። በኢትዮጵያውስጥ በተለይም በዋናይቱ ከተማ የተደረገውን እርምጃ ሰምቼ ነበር አሁን ግን በዓይኔ ዓየሁት። እዚህ በነበርኩበት ጊዜ ታላቁ ዳግማዊ ምኒልክ የዘመናዊውን ኑሮ ዓይነተኛ መሣሪያ ማተሚያ ቤትን አቋቁመው ነበር። የመጀመሪያዎቹም ትምህርት ቤቶች እንዲቋቋሙ ረድተው ነበር። ዛሬ እዚሁ መጻሕፍት በብዛት ይታተማሉ። ወጣት ደራሲዎ ብዙ ናቸው ትምህርት ቤቶችም በግርማዊ ቀዳማዊ ኃይለ ሥላሴ ደጋፊነት ቁጥራቸው ከፍ ብሏል ወደፊትም ይበዛሉ። ከዚህም በላይ ዛሬ ሁላችንም የተከበርንበት ይህ የሽልማት ድርጅት ስለተቋቋመ እኔ በተለይ ለግርማዊ ንጉሠ ነገሥት ምስጋናየን አቀርባለሁ።
ከግርማዊ ንጉሠ ነገሥት እጅ በኮሞዶር እስክንድር ደስታ አቅራቢነት ፕሮፌሰር ማርሴል ኮሄን ሲሸለሙ።
የአፍሪካ ጥልቅ ምርምር ሽልማት ፲፱፻፶፮ ዓ.ም
ፕሮፌሰር ዊልያም ሊዎ ሀንስበሪ።
ፕሮፌሰር ዊልያም ሲዎ ሐንስበሪ ሚሲሲፒ ዩናይትድ ስቴትስ ተወለዱ። ትምህርታቸውን በሐርባርድ በቪርጂኒያ ስቴት ኮሌጅ ኦክስፎርድና ካይሮ ዩኒርሲቲዎች በማጥናተ ካናቀቁ በኋላ በሐዋርያ ዩኒቨርስቲ የረጅም ጊዜ አገልግሎት ሰጥተዋል። ስለ አፍሪካ ሥልጣኔ ተዳዳሪ የሌለው ትምህርት ከ፵ ዓመት በፊት ማስተማር ከመጀመራቸውም በላይ በግል ገንዘባቸውና በጥለቅ ምርምር የተገኘ ማስረጃ በመያዝ እውነቱን የተመረኮዙየአፍሪካ ታሪክና ባሕል ደጋፊነታቸው የታወቀ ነው።
በተጨማሪ ፕሮፌሰር ሐንሰበሪ የአፍሪካ ታሪክ በወገኖቸው በአሜሪካኖ እንዲታወቅና ዋጋው እንዲገመት ላደረጉት ትግልና አሁን መሪዎች ሆነው የሚገኙትን የተጎናጸፈ መሪነት ስለ ሰጡ የ፲፱፻፶፮ ዓ.ም የቀዳማዊ ኃይለ ሥላሴ ሽልማት በአፍሪካ ጥልቅ ምርምር የኢት ብር ፸
ፕሮፌሰር ሐንስበሪ የአፍሪካ ታሪክ በወገኖቻችው በአሜሪካኖ እንዲታወቅና ዋጋው እንዲገመት ላደረጉት ትግልና አሁን መሪዎች ሆነው  የሚገኙትን የአንድ ሙሉ ትውልድ አፍሪካዊ ተማዎች በወደፊት ኑሯቸው በእምነትና በድፍረት እንዲቋቋሙና በታሪካቸው እንዲኮሩ በማበረታታት ዕውቀትን የተጎናጸፈ መ ሪነት ስለ ሰጡ የ ፲፱፻፶፮ ዓ.ም የቀዳማዊ ኃይለ ሥላሴ ሽልማት በአፍሪካ ጥልቅ ምርምር የኢት ብር ፸ ሺህ ከወርቅ ኒንና ዲፕሎማ ጋር ይሰጣቸዋል።
የ፲፱፻፶፮ ዓ.ም የአፍሪካ ጥልቅ ምርምር ሽልማት ያገኙት የፕሮፌሰር ዊልያም ሊዎ ሀንስበሪ ንግግር
በዓለም ታሪክና በዓለም ጉዳዮች ፊት የአፍሪካ እውነተኛ አቋም መሠረት ባለው አስተያየት ፍርድ ተመሥርቶ እንዲታይ በመጣጣር የሙከራ ሥራዬን ከጀመርኩ ፶ ዓመት ሆኖኛ። ይህን ጥናት በምከታተልበት ጊዜ የአፍሪካ ታሪክ በተጻፈም ሆነ ባልተጻፈ ነገር  ብዙ ማስረጃ እንዳለው ተገንዝቤአለሁ። ዳሩ ግን እነዚህ የአፍሪካ ታሪክ መሠረት የሆኑ ታላላቅ ማስረጃዎች  በዓለም ላይ በሰፊው ሳይታወቁ መቅረታቸው ብዙ ጊዜ ጥልቅ የሆነ ሐዘን ሳያሳድርብኝ አልቀረም።
ስለዚህ በመላው ዓለም ፊት ይህ የተከማቸ ማስረጃ ይታወቅ ዘነድ የደከሙትን ተመራማሪዎች ለማሳወቅና ለመደገፍ ግርማዊነትዎ የሽልማቱን ድርጅት ማቆምዎ በታወቀ ጊዜ እጅግ ከፍ ያለ ደስታ ተሰማኝ። ይህን ሥራ በማከናወን ድካሜ ታይቶ መጀመሪያውን የቀዳማዊ ኃይለ ሥላላሴ የአፍሪካ ጥልቅ ምርምር ሽልማት ለኔ መስጠቱን በሰማሁ ጊዜ ጥልቅ የሆነ የምስጋና ስሜት በልቤ አደረ።
አፍሪካ በታሪክም ሆነ በሌላው ጉዳይ እውነተኛ የታረመ ደረጃዋ እንዲሰጣት  በጀመርኩት ትግል ይህ ሽልማት ሲሰጠኝ ምስጋናውን ከኔ ጋር  በመንፈስ በመተባበር ለግርማዊነትዎ የሚያቀርቡት የአገሬ ሰዎች አሜሪካውያን ብቻ ሳይሆኑ በሌላም  በኩል ያሉ የጥናት ሥራ ጓዶቼ ናቸው።
እግዚአብሔር ይህን የመጠኑን ታላቅ ስራ ለብዙ  ዓመታት ከመልካም ግብ እንዲያደርስልዎ ይሁን።
ከግርማዊ፤ ንጉሠ ነገሥት እጅ ፕሮፌሰር ሐንስበሪ ሽልማት ሲቀበሉ። አቅራቢ አቶ የወነድ ወሰን መንገሻ።
ክቡር አቶ ከበደ ሚካኤል
ክቡር አቶ ከበደ ሚካኤል ለድርሰት ለአማርኛ ስነ ጽሑፍ ያላቸው ፍቅርና ያደረጉት ጥረት በኢትዮጵያ ከታወቁት ደራሲዎች መካከል ከፍያለና ክብር ያለው ቦታ ሰጥቷቸዋል።
ክቡር አቶ ከበደ ሚካኤል አማርኛ የዕውቀት መቀበያ እንዲሆን ለሚማረው ወገን መማሪያ የተማረው ወገን የሚያነበው የስድና የግጥም ጽሑፍ በአማኛ በማበርት ቋንቋውንም ከባለሥነ ጽሑፎች ቋንቋዎች ጋር እንዲሰለፍ በይበልጥ ስላዳሩና ኢትዮጵያዊያም በማድረግ ለኢትዮጵያ ሕዝብ በማበርከት አማርኛ የኢትዮጵያና የሌሎም ሀገሮች ባህል ለመግለጽ የሚችል መሆኑን ስላሳዩ የ፲፱፻፶፯ የቀዳማዊ ኃይለ ሥላሴ ሽልማት በአማርኛ ሥነ ጽሑፍ ዋጋው የኢት ብር ፯ ሺህ ከወርቅ ኒሻንና ዲፕሎማ ጋር ይሰጣቸዋል።
ክቡር አቶ ከበደ ሚካኤል የአማርኛ ሥነ ጽሑፍ ተሸላሚ።
አቶ አፈወርቅ ተክሌ።
አቶ አፈወርቅ ተክሌ አንኮበር በ፲፱፻፳፭ ዓ.ም ተወለዱ አብዛኛውን ትምህርታቸውን ለንደን በሚገኘው በስሌድ የአርትስ ፋኩልቲ በመጀመሪያ ተከታተሉ። በኋላም ፓሪስ ሮም ፍሎሬንስና ስፔይን በልዩ ልዩ ከፍተኛ ትምህርት ቤቶች አጥንተዋል። የአቶ አፈወርቅ ተክሌ ልዩ ልዩ ሥራዎች በአራት ክፍል ዓለሞች በመሰራጨታቸው በኢንተርናሽናል ደረጃ የወጣቱ አርቲስት ስም ለመታወቅ በቅቷል።
አቶ አፈወርቅ ተክሌ ከፍ ያለ ችሎታና ዲሲፕሊን ያላቸው አርቲስት ከመሆናቸውም በይበልጥ ባረከቷቸው የሥዕል ብዙ ሥራዎች የክፍለ ዓለማቸውን አጉልተው ስለገለጹና በኢዮጵያ በዘመናዊ የአርት ቴክኒክ መሥራት ከጀመሩ ከቀዳሚዎቹ አንዱ ስለሆነ የ፲፱፻፶፯ ዓ.ም የቀዳማዊ ኃይለ ሥላሴ ሽልማት ከኪነ ጥበብ የኢት.ብር ፯ ሺህ ከወርቅ  ኒሻንና ዲፕሎም ጋር ይሰጣቸዋል።
የአቶ አፈወርቅ ተክሌ መልስ
ግርማዊ ሆይ
ታላላቅ የሕይወት ሊቃውንትና ፈላስፎች እንዳረጋገጡልን ሁሉ የሰው ልጅ የሕይወት የሐዘንንና የደስታን የኑሮ ምሰሶ ተደግፋ የቆመች መሆኗን ዛሬ በዚህች ትልቅ  የደስታ ቀን ሳላስታውስ አላልፍም።
ይህንም ስል በዚህች በአጭሯ እድሜዬ ውስጥ ይልቁንም የልጅነት ሕይወቴን በመከራና በኀዘን እንጂ በደስታ ያሳለፍኩ ጊዜ እጅግ ትዝ አይለኝም። አሁን ግን ዕድ ለግርማዊ ቀዳማዊ ኃይለ ሥላሴ ክብርና ምስጋና ለኢትዮጵያ ይሁን ባለፉት ዓመታት ለለፋሁበት አሰጥቶ  በተመልካ ሕዝብ ዘንድ አድናቆትን አትርፎ በራሴ በኩል ታላቅ ደስታን እነሆ አስግቶልኛል።
ግርማዊ ሆይ
ቸሩ ግርማዊነትዎን በታላቅ ትህትና የምለምነው እዚህ ለተሰበሰበው ሕዝብ በተለይም የጥበቤ አድናቂዎችና በሥራ ትግል ላይ በየጊዜው ባጋጠመኝ ፈተና ሁሉ ተስፋ እንዳልቆርጥ ተጋድ  በማደርግበት ጊዜ የሞል ድጋፍ የሆኑበኝን ሁሉ ‹‹ደስ ብሎኛል ይበላችሁ›› ስል ፍስሃየየን በትህትና እንድገልጽ ነው።
የኢትዮጵያ አንዲሁም የአፍሪካ ፤ የጥበብ ጮራ ግርማዊ ሆይ
ቀዳማዊ ኃይለ ሥላሴን ታሪካዊ ሥም የያዘውን ሽልማት ስቀበል ፤ የዚሁ የጥበብ ጮራ ፍንጣቂ እንደሆን አስቦና አክብሮ  በታክ ዘንድ ምስክር የሚሆን ሽልማት ለሰጠኝ ለግርማዊነትዎ ታሪክና እግዚአብሔር ተገቢ ወሮዎን ይክፈልዎ።
እድሜ ለግርማዊ ቀ.ኃ.ሥ.
ኢትዮጵያ በነጻነቷ ለዘለዓለም ትኑር
ከግርማዊ ንጉሠ ነገሥት እጅ አቶ አፈወርቅ ተክሌ ሽልማት ሲቀበሉ። አቅራቢ አቶ አበበ ከበደ።
አቶ ተካ ኤጋኖ።
የተካ ኤጋኖ ኩባንያ ከተቋቋመ ፷ ዓመት ሲሆን የቡናን ተክል ዘመናዊ በሆነ መንገድ ለማሻሻል ያለማቋረጥ በመሥራቱ ፍሬ ያለው ውጤት አሳይቷል። ሠራተኞችን የማሠልጠንና የኑሯቸውን ደረጃ ማሻሻል ከሥራው ጋር በተያያዘ መሆኑን በመገንዘብ ኩባንያን የሠራተኞችን ደህንነት ቅድያ ያለው ኃላፊነት አድርጎ ተገቢ እርዳታ ያደርግላቸዋል። የተካ ኤጋኖ ኩባንያ በዘመናዊ የእርሻ ዘዴዎችና ቴክኒክ ለመጠቀምና ለመሥራት ባደረገው ጥረት ፍላጎትና ሙያ በጥሩ አኳኋን ታቅዶ የሚዳደርና የሚሠራ የቡና እርሻ በማካሄድ ጥሩ ምሳሉ ስለ ሆነ የ ፲፱፻፻፶፯ ዓ.ም የቀዳማዊ ኃይለ ሥላሴ ሽልማት በእርሻ ዋጋው የኢት.ብር ፯ ሺህ ከወርቅ ኒሻንና ዲፕሎም ጋር ይሰጠዋል።
የአቶ ተካ ኤጋኖ መልስ።
ግርማዊ ሆይ።
የሚከተለውን ኃሳቤን በመግለጥ ግርማዊነት ፊት ለመቅረብ በመቻሌ እጅግ ከፍ ያለ ደስታ ይሰማኛል። የቐረብኩበትም ምክንት ለኢትዮጵያ ኤኮኖሚ ከሁለም የበለጠ ድጋፍ ያስገኛል ተብሎ በሚታመንበት የርሻ ሥራ በግርማዊነትዎ ሥም ከተቋቊመው የሽልማት ድርጅት እንድሸለም በመደረጉ ደስታዬ እጥፍ ድርብ ሆኖአል።
ምንም እኳ ለሽልማት ያበቃ የቡና ግብርና እጅግ አድካሚና ከባድ ቢሆንም ለዚህ ሥራ በቂ ኃብት ሣይኖረን በቆረጥነትና በመንፈስ ብርታት ብቻ ሥራችን እንዲጀመር ተደረገ። ሆኖም ብቻ ከመሰሥራት ይልቅ መተባባር የበለጠ ውጤት እንሚኖውም በማመን በማሕበር ሥም ሚስተር ኮታ አሌክሳንድራኪስ ፤ ሚስተር ጂዮሴፕ ጋላንቲና እ ተባባሪዎች ሆነን ሥንሰራ በመቆየታችን ለዚህ ከፍ ላለ ክብር በቃ ። ከዚህም ሌላ  በግርማዊነትዎ አርቆ አስተዋይነት የተቋቋመው የኢትዮጵያ ልማት ባንክ የሰጠንም ብድር ውጤት እዚህ ደረጃ አድርሶናል።
ግርማዊ ሆይ
ከግርማዊነትዎ ተደጋግሞ እንደገለጠው ሁሉ በእርግጥ እርሻ የኢዮጵያን ኢኮኖሚ ከሁሉ የበለጠ ከፍተኛ ደረጃ ላይ እንደሚያደርሰው አይካድም። በተለይም የቡና እርሻ ታላቅ ጥቅም የሚያስገኝ ሆኖ  ባንዳንድ ሰው ጉልበት ብቻ  ለመስራት እጅግ ከባድ ይሆናል። በምገኝበትም ጠቅይ ግዛት ቡና ባለቤቷን ገድ እራሷ ትነሣለች እየተበናለ የሚተረተው በዚህ ምክንያ ሣይሆን አይቀርም።
ማናቸውም ሥራ የሚል ብርታትን ይጠይቃ። መንፈስ የሚነቃቃውና የስሜትም ኃይል የሚሰቀሰው አስፈላጊው ድጋፍ ሁሉ ሲገኝ ነው። ስለ ቡናም ሆነ ስለሌላ እርሻ አሁን በሚረገው ዓይነት በበለጠ ትጋት ርዳታቸውንና ምክራቸውን የሚሰጡ  ባለ ልዩ ችሎ ኢትዮጵያን ሠራተኞች ወደፊት በብዛት ይገኛሉ ብለን ተስፋ እናደርጋለን።
የሕብረት እርሻ ጥቅምን ሊያስገኝ በመቻሉ ሌት ተቀን ባደረግነው ጥረት በስሜ ማኀበር እንዲቋቋም አደርጌ ባስገኘው ውጤት በማኀበሩ ስም ሽልማት እንዳገኝ መደረጉን ለትል ባለ እርሻዎች ዓይነተኛ ምሳሌ እንዲሆን አይጠረጠርም።
ይህ ሽልማት በብዙ ሸህ የሚጠሩ ኢዮጵያንን የሥራ ወኔ እንደሚቀሰቅሰው አምናለሁ። እንሰራለን፤ ስራችንን ግን የሚያውቅልን የለም። የሚለውን አነጋገር ይሰርዘዋል። ሽልማቱ ተሸላሚን ብቻ በማስደሰት የማይወሰን በመሆኑ ለኢትዮጵያ ልማትና ብልጽግና አንድ ዓይነት መስመር መያዙ አይካድም።
ከዚህም ሽልማት ከዓለም ሕዝብ ከፍተኛ የሥራ ተግባር ካሣዩት ውስጥ እንዲሸለሙ በ መደረጉ እም የኢትዮጵያ ሕዝቦችዎ ካለም የሽልማት ድርጅቶች ሽልማት ለማግኘት በየተግባራችን ልባዊና መንፈሣዊ ቅንዓትን የተመላ ዝንባሌ እንደሚኖረን አልጠራጠርም።
ቸሩ እግዚአብሔ ለግርማዊነትዎ ረጅም ዕድሜን ያጎናጽፋልና፤
ልዑል አልጋ ወራሽ መርዕድ አዝማች አስፋ ወሰንን ይጠብቅልን
ኢትዮጵያ በነጻነት ለዘለዓም ትኑር።
ከግርማዊ ንጉሠ ነገሥት እጅ አቶ ተካ ኤጋኖ ሽልማት ሲቀበሉ። ከግራ ክቡር ጸሐፌ ትእዛዝ አክሊሉ ሀብተ ወልድ የሽልማት ድርጅት ሊቀ መንበር።
የኢትዮጵያ ጎማ ቁጠባ ሥራ
የሰባት ዓመት ዕድሜ ያለው የኢትዮጵያ የጎማ ቁጠባ ማኀበር ለሀገር ጥቅም የሚረዳ ሥራ በመሥራቱ ለኢትዮጵያ ኢኮኒሚ ዕድገት ተካፋይ ሆኖ ከመገኘቱም በላ በእንዱስትሪ ሥራ ላይ ለሚገኙት ኢትዮጵያውያን ምሳ ለመሆን የሚል የግል ኩባንያ  ነው።
የኢትዮጵያ ጎማ ቁጠባ ማኀበር ላሳየው ምሳሌ ለመሆን የሚችል አስተዳደር ድፍረት ብልህነት የመሻሻል ፍላጎትና ጠንካራ አመራር ኩባንያው ሲጀምር ዓለማውን ለመፈጸም መቻሉ የሚጠራጥር ቢሆንም ያስተዳደሩ ሲጀምር ዓለማውን ለመፈጸም መቻሉ የሚያጠራጥር ቢሆንም ያስተዳደሩ አርቆ ማሰብና ችሎታ የጎማ ማደስን ሥራ ዓለማ አልፎ ሰፋ ያለ የጫማ የጎማ ሶል  በመሥራት ከዚህ በፊት ከውጭ አገር ሶል ማምጣ የተገደዱትን የጫማ ኢንዱስትሪዎች ችግረ ለማቃለል ስለ ቻለ የ፲፱፻፶፯ ዓ.ም የቀዳማዊ ኃይለ ሥላሴ ሽልማት ድርጅት በኢንዱስትሪ ዋጋው የኢት ብር ፯ሺህ ከወርቅ ኒሻንና ዲፕሎም ጋር ይሠጠዋል።
ግርማዊ ንጉሠ ነገሥት ለአቶ ገብረ ኢየሱስ ኦ ሽልማት ሲሰጡ። አቅራቢ ፤ ሚስተር ፓይል።
ክቡር ኮሎኔል ታምራት ይገዙ።
In Addis Ababa Adwa, Asumera, Bhaer Dar, Dire Dawa and Hagere Hiwot, the influence of the young Men's Christian Asociation has made itself felt in tehe social educational and spiritual needs of thousands young men and women. It has given practical aid to the youth of Ethiopia and promoted their activities. It sets an example of service and ledership which is of incalculable value to this country.
The Haile Selassie Award for Humanitarian Activities of of a value of Eth. $7,000 gold medal, and diploma will be awarded to the young Men's Christian Association in Ethiopia for its significant role over a period of 17 years in instilling high ideals of enlightened citizenship and concern for the welfare of fellowmen in teh minds of over 150,000 Ethiopias infll walks of life through the provision of diversified social educational and sports program.
ACCEPTANCE SPEECH BY H.E. COL. TAMRAT YIGEZU PRESIDENT OF THE YMCA
Your imperial Majesty
Members of the imperial Court Trustees of the Haile Selassie I prize Trust Fellow Award Winners Excellencies, Ladies and Gentlem. One behalf of the Young Men's Christian Association's Board of MAnagers, our total membership, contributors and staff we weould like to express our deep appreciation to your imperial MAjesty and teh Trustees of teh Haile Selassie i prize Trust for this honour bestowed upon us.
This honour is being shared with the YMCAs around the world. Telegrams have been received expressing their apprecitaion to your imperial majesty and congratulations to the Ethiopian YMCA. For our YMCA this honour brings into focus a long tradition of service to  youth through the YMCA. The YMCA movement had its beginning in London, England in 1844. There  have been many significant highlights in teh history of teh EThiopian YMCA starting with your majesty's reqest to the World Alliance of YMCAs in Generva, Switzerland in 1947 for a YMCA to be established in EThiopia. Then came the involvemetn of the international Committee of YMCAs of the United States and Canada in 1950, and following 11 years later in 1961 we were recognized as full members in teh World Alliance. Today this recognition amplifies our common concern for the welfare of youth.
Youth from all walks of life participate in teh multiphase program of the Ethiopian Association:- in literacy prgrams. bnoys' schools, recreation, sports,  boys' clubs, mass education, musical prgrams, lectures, debates, team sports, craft classes, yyoung mens' clubs and numerous other activities which are created around teh need and interests of our youth.
ግርማዊነትዎ ለኢዮጵያ ወጣቶች ወንዶች ክርስቲያናዊ ማኅበር ባለማቋረጥ ያደረገልን ማበረታታትና ድጋፍ ለመቼም የማይረሳና ማህበሩንም ጽኑ አድርጎት ይኖል። የቀዳማዊ ኃይለ ሥላሴ የሽልማት ድርጅት  የሚጠንንም ገንዘብ ወጣችን በበለጠ ለማገልገል በሚዘጋጀው የፕሮራም አቅድ እንዲውል እናደርጋን። እንደዚሁም አካላው የጠነከረ ፤ መንፈሳቸው የዳበረ ዲል እናደርጋን። እደዚሁም አካላቸው የጠነከረ መንፈሳቸው የዳበረ መልካም ኢትዮጵያውያንን ለማፍራት ይረዳናል  ብለን አምነንበታል ኒሻኑንም የመሠረት ሐውልት አድርገን ለሁል ጊዜ እንመለከተዋለን።
ይህ ማኅበር ከፍተኛውን ሽልማት በመቀበሉ ከሰማያ በላይ  የሆኑትን የዓለም አባል አገሮች ሁሉ ደስታቸውን በቴሌግራም ገልጠዋል። ይህ ዛ ለወጣቶች ወንዶች ክርስቲያናዊ ማኅበር የተደረገለት የክብር ሽልማት ለድርጅቱ ታላቅ ደስታ የሚሰጠው ከመሆኑም በላይ ወደፊ በበለጠ ለመሥራት የሚያበረታታው ይሆናል። ለዚሁም ሁሉን የሚል እግዚአብሔር እንዲረዳን እንለምነዋለን።
ከግርማዊ ንጉሠ ነገሥት እጅ ኮሎኔል ታምራት ይገዙ ሲሸለሙ። አቅራቢ ክቡር አቶ ሥዩም ሐረጎት።
ግርማዊት እቴጌ መነን ሽልማት ፤ ፲፱፻፶፯ ዓ.ም
ፕሮፌሰር ቲሲሰየስ የኖቤል ድርጅት ፕሬዝዳንት
የኖቤል ድርጅት ባሁኑ ክፍለ ዘመን በሙሉ የእልፍሬድ ኖቤልን ሐሳብና ዓላማ በዓለም የታወቁ ሽልማቶች በመስጠት ከፍ ባለ ደረጃ አከናውኗል። ድርጅቱ በትክክልና ተመጣጣኝ በሌለው ደረጃ ሥራውን በረጅም ዘመን በመሥረቱ የአብዛውን የዓለም ሕዝብ አድናቆት አግኝቷል።
የኖቤል ፋውንዴሽን በመላው ዓለም ከፍ ያሉ ሥራዎችንና ዓላማዎችን በማሳወቅና በማበረታታት ለሰው ልጅ በማገልገሉ የ፲፱፻፶፯ ዓ.ም የግርማዊን እቴጌ መመን ሽልማት የኢት ብር ፴፭ ሺህ ከወርቅ ኒሻንና ዲፕሎም ጋር ይሰጠዋል።
ለኖቤል ድርጅት በተሰጠበት ወቅት የፕሮፌሰር ቲሲሊየን ንግግር
የግርማዊነት እቴጌ መነን ሽልማት በመቀበል ለተጎናጸፈው ክብር የኖቤል ድርጅት ጥልቅ የሆነ ወሮታውን ይገልጻል።
ለሰው ልጅ ጥቅም የሚፈጸመውን መልካም ተግባ በመቀበልና በማበረታታት የቀዳማዊ ኃይለ ሥለሴና የኖቤል ድርጅት ዓላማቸው አንድ ነው። እንዲሁም የቀዳማዊ ኃይለ ሥላሴና የኖቤል ድርጅት ተሸላሚ በሚመረጥበት ጊዜ ዓለማቱን ለተሸለው ተሸላሚ በመስጠጡ ሁለት ድርጅቶች በሥራቸውም አፈጻም ተመሰሳዮች ናቸው።
እነዚህን ታላላቅ ዓላማዎች ከግብ ለማድረስ የሚል መሆኑን በጊዜ ብዛ ለመገንዘብ ችለናል። እርግጥ የሚገጥሙ ችግሮች አሉ ጉድትም በፍጹ ተወግዷል ለማለት አይቻልም። ይሁን እንጂ ምንም እንኳ በዛሬው ዓለም ተቃራኒ ሃሳቦች በብዙ  በኩል ሲነጣጠሩ ብናይ ለሰው ልጅ በጎ አድራጎት ባበረከቱ ሰዎች ላይ የሚማማ ዓለም አቀፍ አስተያየት ማግኘት የሚችል መስሎ ይታየናል። ይህም በጎ ተግባር ጠለቅ ዘለቅ ባለ አስተያየት ስንመለከተው ስምምነትን ማስገኘቱ የሰውን ልጅ ወሮታ ይገልጻል።
ግርማዊነትዎ ይህን የሽልማት ድርጅት አስቦ በማቋቋሙ እጅግ ከፍ ያለ አክብሮትና አድናቆት ይሰማናል። ኢትዮጵ በባሕል ረገድ ያላትን በመመልከት የድርጅቱ ቤትና መኖሪያ በኢትዮጵ ውስጥ መሆኑ በራሱ በቂ ምልክት ነው።
ይህ ድርጅት ለመጭው ጊዜ በሚያሳየው ተስፋ እምነታችን ከፍ ያለ ነው። ሥራውንም ለወዳጅነት መንፈስና በአሳቢን እከታተለዋለን።
በኖቤል ድርጅት ስም ለግርማዊ ንጉሠ ነገሥት ጥልቅ ምስጋናዬን እንዳቀርብ ንጉሣዊ ፈቃድዎን እጠይቃሁ።
የግርማዊነት እቴጌ መነን ሽልማት ለኖቤል ድርጅት ሲሰጥ ከግርማዊነታቸው ተቀባይ ፕሮፌሰር ቱሲልዮስ።
የ፲፱፻፶፷ ዓ.ም የቀዳማዊ ኃይለ ሥላሰ ተሸላሚዎች።
ፕሮፌሰር ዎልፍ ሌስላው
የፕሮፌሰር ዎልፍ ሌስላው እንደ አውሮፓ አቆጣጠር ኅዳር ፮ ቀን ፲፱፻፮ ዓ.ም ቼኮባ ፖላንድ ተወልደው በዩኒቨርሲቲ ኦፍ ቪየና ፓሪስ በሚገኘው ኤኮል  ናሲዮናል ዴላንግ ኢሪዬንታልና የዶክተር ዲግሪያቸውን ባገኙበት ለሶርቦን ተማሩ።
ካስተማሩባቸው ብዙ ከፍተኛ ትምህርት ቤች ብራንዴዩዝ ዩኒቨርስቲ ኒው ስኩል ኦፍ ሶሻል ሪስርች ኤሽያ ኢንስቲትዩትና በጎብኝ ፕሮፌሰርነት አዲ አበባ ዩኒቨርሲቲ ኮሌጅ ናቸው። አሳቸውም የሒብሪውና የሴሜቲክ ቋንቋዎች የፕሮፌሰርና ቅርብ መስሥራቅና የአፍሪካ ቋንቋዎች ክፍል ሊቀ መንበር ሆነው ካሊፎርኒያ ዩኒቨርሲቲ (ሎስ እንለስ በማስተማር ላይ ይገኛሉ። በሴሚቴክ ጥናት ለሠሯቸው ሥራዎች በቅርብ ጊዜ ፲፱፻፶፷ ዓ.ም ፋኩልቲ ሪሰርች ሌክቸረር ሆነው በሥራ ጓደኞቻቸው ተመርጠዋል ደራሲ መምህርና የኦሪዮንታል ጥናት ሊቅ የሆኑት የፕሮፌሰር ሌስላው ፲፯ መጽሐፎችና ከ፪፻ የሚበልጡ አጫጭር ጽሑፎች ጽፈዋል።
ባለፉት ሠላሳ ዓታት ውስ ስለ ኢትዮጵያ ቋንቋዎ ጥልቅ ምርምር በማድግና በማሳተም ለኢትዮጵያጥገና ዕድገት ረድተዋል። በተለይ ካበረከቱአቸው የምርምር ሥራዎች የትግርኛ ቋንቋ ሰዋስው የሐራሪ ቋንቋ መዝገበቃላት ስለ ጋፋት ቋንቋ ስለ አማርኛ ቋንቋ ታሪክ ስለ ጉራጌ ቋንቋና እንደዚሁም ከአረብኛ ስለ ተወሰዱ ቃላት የጻፉአቸው ከፍተኛ አስተያየት የሚሰጣቸውና ጠቃሚ ሥራዎች ናቸው።
የፕሮፌሰር ሌስላው ሥራ ፍላጎት በቋንቋ የተወሰነ ባለመሆኑ ስ ፈላሽዎች ባሕል ጥናት በማድረግ የኢትዮጵ ተረቶች በሉላ ሀገሮች  በማሳወቅ እደዚሁም ወጣች ኢትጵያውያንን በማስተማርና በማበረታታት ተጨማሪና ቀዋሚ ሥራዎች ሠርተዋል። የሚያስምሩበትም የካሊፎርኒያ  ዩኒቨርሲቲ በአዲሱ ዓለም የኢትዮጵ ጥናት ዋና መከታተያ ለመሆን የበቃው በፕሮፌሰር ሌስላው ትግንላ ጥረት ነው።
በኢትዮጵያ ውስጥ ሚገኙትን ቋንቋዎች ዘመናዊ የቋንቋ ሕጎችና ሥርዓትን በተከተለ መንገድ በማጥናት ያበረከቱአቸው ጽሑፎች ከፍ ያለ ጥቅም የሚሰጡና ብዙ በመሆናቸው የቀዳማዊ ኃይለ ሥላሴ ሽልማት በኢትዮጵያ ጥናት ዋጋው ፰ ሺህ ብር የወርቅ ኒሻንና ዲፕሎም ይሰጣቸዋል።
የፕሮፌሰር ውልፍ ሌስላው ንግግር
ግርማዊ ሆይ
የቀዳማዊ ኃይለ ሥላሴ ሽልማት ድርጅት ኢትዮጵን ነክ በሆኑ ጥናቶች ይህንን ሽልማት ስላበረከተልኝ ጥልቅ የሆነ ምሥጋናዬን አቀርባለሁ። በተለይም ከክርስቶስ ልደት  በኋላ  ገና ካራተኛው መቶ ዓመት ጀምሮ የእምሮን ጉልምስና ካሳየ አገር ይህንን ሽልማት በማግኘቴ ትልቅ ደስታ ይሰማኛል። ከዚያን ዘመን ጀምሮ ኢትዮጵያ ባህሏን ታሪኳንና ሃይማቷን በየሐውልቱና በየበንራናው እመዘገበች መቆየቷ የታወቀ ነው።
ዳግመኛም የዛው ኢትዮጵያ መንግሥት በግማዊ ቀዳማዊ ኃይለ ሥላሴ መሪነት ልዩ ልዩ የምርመራና የጥና ድርጅቶችን አቋቁሞ  የአገሪቱን የባህል ቅርስ ማጠናቀቅ መጀመሩም ሌላ የአእምሮ ጉልምስና ምልክት ነው ይህንን ስል ፤ የኢትዮጵያን ባህል በሰፊው የሚያጠኑ ድርጅቶችን መጥቀስ ነው። በተጨማሪም የኢትዮጵያን ባህል በልዩ ልዩ መልኩ የሚጠኑን ሊቃውንት ሥራ ፍሬ ነገር ያለው መሆኑን መገንዘብም ሌላ የአእምሮ ጉልምስና ምልክት ነው። ይህንንም የሊቃውንት ጥረት ቁም ነገራምነት ተረድቶ ሥራቸውን ማበረታታት የጀመረው የቀዳማዊ ኃይለ ሥላሴ ሽልማት ድርጅተ ነው።
የቀዳማዊ ኃይለ ሥላሴ ሽልማት ድርጅት የቋንቋ ምርመራ ለአገሪቱ ባህልና ታሪክ ጠቃ መሆኑን ተረድቶ ፤ ኢትዮጵያን ነክ ለሆኑ ጥናቶች የተወሰነውን ሽልማት ለቋንቋ ሊቅ በመስጠቱ  በተለይ በጣም ደስ ብሎኛል። ስለ ኢትዮጵ ጥናት ምርመራ ለደከመ፤ በደለይም ለውጭ አገር ሊቅ፤ ሽልማት
ከግርማዊነታቸው እጅ ተሸላ ፕሮፌሰር ሌስላው። አቅራቢ ክቡር ልጅ ካሣ ወልደማርያም
ማቱን መስጠትም አሁንም እንደገና የአእምሮ ጉልምስና ምልክት ነው። ይኽን ያህል የአእምሮን ጉልምስና ያሳዩ መንግሥታት በብዙ አይገኙም። ይሁን እንጂ የሕይወቱን ጊዜ በሙሉ ለዚሁ ጥናት በመሠዋት እንዲህ ዓይነቱን ሽልማት የሚቀበል ኢትዮጵያዊ የሚገኝበት ቀን እንደሚደርስ ተስፋ አደርጋለሁ። ይኸውም ቀን ሩቅ እንዳይደለ አምናለሁ። ለዚሁም ማስረጃ ያለፈው ያገሪቱ ሥልጣኔ፤ እንዲሁም ደግሞ እንዲህም ውጭ አገር  ከፍተኛ ትምህርትን የሚከታሉ ኢትዮጵያውያንና የተራው ሕዝብ ስለአገራቸው ባህል ያቸውን አስተያየት መመልከት ብቻ ይበቃል። ተራው ሕዝብ ስለ አገሩ ባህል ያለውን አስተያየት የሚያስረዳ ያገሪቱን ልዩ ልዩ ቋንቋዎች ፤ ለምሳሌ እንዳደሬ፤ እንደ ቸሐ፤ እንደ ስልጤና እንዳርጎባ የመሳሰሉን አጠናበትና እመረምርበት በነበረ ጊዜ ተራው ሰው አልፎ አልፎ ጊዜየየን ለምን በነዚህ ቋንቋዎች እንደማሳለፍ ሲጠይቀኝ፤ እም ለታሪክ ነው ብዬ መልስ ስሰጠው ነገሩን በመገንዘብ ብዙ እርዳታ አድርጎልኛል።
እንደዚህ ያለውን የተማረውንና የተራውን ሕዝብ አስተያየት ስንመለከት፤ የሽልማቱ ተቀባይ ኢትዮጵያዊ የሚሆንበት ቀን መቃቡን እንረዳለን። ይህ ዓላማ ከግብ እንዲደርስ መረዳቴን በመተማመን የቀዳማዊ ኃይለ ሥላሴ የሽልማት ድርጅት የሚሰጠውን ሽልማት ከታላቅ ምስጋና ጋር እቀበላለሁ።
ክቡር ባላምባራስ ማኅተም ሥላሴ ወልደ መስቀል
ክቡረ ባላምባራስ ማኅተም ሥላሴ ወልደ መስቀል እንደ አውሮፓ አቆጣጠር ፲፱፻፭ ዓ.ም አዲስ አበባ ተወልደው በዳግማዊ ምኒሊክ ትምህርት ቤት ካይሮ በፈረንሣይ ሊና በኢንስቲትዩት ናሽናል ሱፔሪየን ደአግሪኩልቱር ኮሌኒያል (ፓሪስ) ተምረው የእርሻ ዲፕሎማ ተቀብለዋል። ክቡርነታቸው አስር ልጆች አሏቸው።
በኢትዮጵያና  በውጭ አገር መንግሥት የተሸለሙና ብዙ ጊዜ በብዙ መስመሮች በትጋት ያገለገሉ ከ ፍተኛ ባለሥልጣን ናቸው። ክቡርነታቸው የእርሻ የገንዘብ ሚኒትርና በትምስህርትሚኒትር ዴታ ሆነው ሠርተዋል። የሥራና መገናኛ ሚኒትርሆነው በማገልገል ይገኛሉ።
አማርኛ የትልቅ ቋንቋን ደረጃን ለማያዝ ሲጥር ከነጻነት ወዲህ የምዕራባውያን ቋንቋና ባህል በተቸማሪ ተቋቋሚ ስሆነ የቋንቋው ትክክለኛ ዕድገት በአጠራጣሪ ሁኔታ ላይ ይገኛል። በቃል የነበረውም ቅርሱ ተረካቢ አጥቶ ሊጠፋ ሆነ። ይህ ዐይነት ስጋት የተፈጠረው አዲሱ ትውልድ ካለው የቋንቋ ቅርስ ጋር የሚተዋወቅበት መንገድ በማጣቱ ሲሆን ችግሩም የሚወገደው ቅርሱን ሰብስቦ በጽሑፍ መልክ በማቅረብ ብቻ ነው።
አማርኛ በዚህ ባስጊ ሁኔታ ላይ ሲገኝ ከፍ ባለ ዘዴና ስልት ትጋትና ችሎታ የተሰናዱ ሥራዎች ያበረከቱ ክቡር ባላባራስ ማኅተመ ሥላሴ ናቸው። ለምሳሌ ያህል (የአማርኛ ቅኔ ከነመፍቻው) የአባቶች ቅርስ (ዝክረ ነነገር ) ተብለው የተጠሩ መጻሕፍቶቻቸው በሚያሳዩት የአማርኛ ቀዋሚ ውበትና በያዙት መሠረታዊ ቅርስ ምክንያት ተወዳዳሪ ስለሌላቸው በአማርኛ ማእምራን ዘንድ ከፍተኛውን ቦታ ይዘዋል።
ክቡነታቸው የሰበሰቡአቸውን ቅኔዎች በመምረጥ በማፍታታት በዓይነቱና በአገባቡ በማስቀመጥ በቃል ባሩ የሚነገሩትን ተረቶና ሲወርድ ሲዋዱ የቆየውን የቤተ ክህነትና የቤተ መንግሥት ሥርዓት ለዛ ባለው ያማርኛ ድርስት በማቅረብ ቀዋሚ ሥራ በመሥራታቸው የቀዳማዊ ኃይለ ሥላሴ ሽልማት በአማርኛ ሥነ ጽሑፍ ዋጋው ፯ሺህ ብር ከወርቅ ሜዳሊያና ዲፕሎም ጋር ይሰጣቸዋል።
የባላምባራስ ማኅተመ ሥላሴ ወልደ መስቀል መልስ።
ግርማዊ የኢትዮጵያ ብርሃን፤
ዛሬ በዚህ በዓል  ክብረ ተካፋይ ሆኘ ከግርማዊነትዎ እጅ ሽልማት ለመቀበል በመቻሌ እጅግ ከፍ ያለ ክብር ይሰማኛል።
የቀዳማዊ ኃይለ ሥላሴ ሽልማት ድርጅት ለመጀመሪያ ጊዜ ከተሸላሚዎች ጋር ሰሜን በሬድና በጋዜጣ ባስታወቀበት ሰዓት ያገኘሁት ደስታ መጠንም ወሰንም አልነበረውም፤ ይኸውም በአባቶች ሥራ ለዘለዓለም ሕያው ሆኖ እዲኖ የደከምኩባቸው መጽሐፎቼ ከኮሚቴው እንዲሁም  በኢዮጵያውያን በውጭ አገር የአማርኛ ማእምራን ዘንድ ከፍተኛውን ቦታ ይዘው መገኘታቸውን ለማወቅ ዕድል በማግኘጤ ነው። የቀዳማዊ ኃይለ ሥላሴ ሽልማት ድርጅት ቅርሶችና ነባርን ሁሉ ሰብስቦ በመልክ በመልክ አዘጋጅቶ ለትውልድ ማስተላለፍ ምን ያህል ጠቃ እንደሆነ ባወጣው መግለጫ ላይ አብራርቶ ገልፀዋል እኔም በኅሊናዬ ቀስቃሽነትና መሪነት ይኽንኑ መንገድ የተከተልኩ ሆኘ በመገኘቴ የተየ ደስታ ተሰምቶኛል ብል የተሳሳትኩት አይመስለኝም።
ጠላት አገራችንን በወረራት ጊዜ ሕዝቡን ያለ ርኅራሄ ሲገድለውና ሲጨፈጭፈው፤  ሃብቱንና ንብረቱን ለእሳት ሲሣ ሲያደርገው ማየት እጅግ አሰቃቂ  ከመሆኑ በላይ ቅርሶቻችንና ባህሎቻችን አቀባይም ተቀባይም አጥተው ከንቱ ባክነው መቅረታቸውን ማሰብ የበለጠ አሳዛኝ ነበር።
ከዚህም በተቀር አዲሱ ትውልድ፤ የውጭ አገርን ሥልጣኔንና ቋንቋ በሰፊው በሚከታልበት ጊዜ ከጥንታዊ አባቶች የተላለፈውና የሚነገረው ሁሉ በጽሑፍ ሆኖ ካልቆየ ካገሩ መሠረታዊ ባህል ተለያይቶ የሚርመሆኑ ማሰሰቡም መንፈስን ከብርቱ ጭንቀት ላይ የሚበልጥ ነበር።
ስለዚህ ነው ያዋቂነትና የታሪክ ጸሐፊነት ችሎታ አለኝ በማለት አንዳች ትምክህት ሳላገባ ከሞት የተረፉትን ሽማግሌዎች በማነጋገር የተቆነጻጸሉትን ጽሑፎች በመሰብሰብና በማቀናር ፤ ባጭሩ ያባቶችን ቅርስ ለትውልድ ለማውረስ በተለይ ዝክረ ነገር፤ ያባቶች ቅርስ፤ አማርኛ ቅኔ፤ እንቅልፍ ለምኔ የተባሉን መጻሕፍ ለማዘጋጀት የበቃሁት።
የቋንቋችንና የሥነ ጽሑፋችን ረቂቅነት ጠልቆ  ለተመለከተው የሚያስደንቅ ነው ፤ አንዳንድ ቃላት ሁለትም ሶስትም ስሜቶች የሚሰጡ ሃሳቦችን አጠቃልለው ይዘው ሲታዩ ምን ያህል የማስረዳት ኃይለ ቃል እንዳላቸው ለመገንዘብ ይቻላል።  ፩ ፤ አስተዳደራችን የተፈጥሮ ችሎታችንን ከመግለጡም በላይ ምን ዓናት አስተያየትና ዝንባሌ እንዳለን ያሳያል ፤  ፪ ፤ አብዛኛዎቹ ምሳሌዎቻችን በቅዱሳት መጻሕፍት ላይ ተመስርተዋል።  ፫ ፤ አማርኛ ቅኔዎቻችን እስከ ዛሬ የሌለውን ውበት ተጎናጽፈዋል ፤ ፬ ፤ የሕፃናት መጫወቻ ተረቶቻችን መልካም ግብረ ገብነትን የሚያስተምሩ ናቸው።
የትምህርትና ሥነ ጥበብ ሚኒስቴር ይህንኑ በመረዳት ከዚህ በላይ የጠቀስኳቸውን መጽሐፎቼን በትምህርት ፕሮግራም ውስጥ እንዲገቡ በማድረጉና ከውጭ አገር የኢትዮጵያ ቋንቋ ማእምራን እንዲሁም ከአገራችን ከአንዳንድ መምሕራን የሚያበረታታ ቃል በማግኘቴ ከፍ ያለ የኅሊና ድጋፍ አግኝቼ እደነበረም መግለጥ ይገባኛል።
እነዚህና እነዚህን የመሳሰሉት ሁሉ ፤ እየተመረመሩ ሲጠራቀሙ የኢትዮጵያን ኅብረት ሰብዕ ዕውነተኛ መልክ እንደፎቶግራፍ አቅርበው ለማሳየት የሚችሉ ከፍ ያሉ ቅርሶች ይሆናሉ ፤
ተወዳጅ የሆነውን የራስን ሀብት መሠረት አድርጎ በተጨማሪ ከውጭ መፈለግ ዕውቀትን የተሟላ እንደሚያደርገው የታወቀ ነው።
አገራችን ኢትዮጵያ በቅርብ ሆኖ በተመለከቷት ቁጥር ስንት የሚያስደስቱና የሚያኮሩ ቅርሶች እንዳሏት ለመረዳት እንችላለን ፤ በጥናት በኩልም ግራን ቀኝ ቢሔዱ የማያደናቅፍ ሰፊ መስክ ስላለ በማናቸውም ረገድ ጥልቅ ምርምራ እያደረጉ ለኛም ሆነ ለዓለም ቅርሶቻችንና ባህሎቻችንን ማስተዋወቁ ጠቃሚ እንደሆነ ግልጽ ነው ፤ ስለዚህም ወጣቶቻችን ‹‹እኛም አለን እወቁልን›› የሚለውን ዓላማ በመከተል ተግቶ መሥራት ይኖርባቸዋል ፤ ይህንንም የምልበት የሐገራችን ቋንቋ እንዲስፋፋ ባህላችንና ልምዳችን እዲጠበቅ የሁሉም የኢትዮጵያዊ ምኞትና ፍላጎት መሆኑን ስለማውቅ ነው።
ግርማዊ ንጉሠ ነገሥት ክቡር ብላቴን ጌታ ማኅተመ ሥላሴ ሲሸለሙ ከማህል ክቡር ጸሐፌ ትእዛዝ አክሊት ሀብት ወልድ፡
ግርማዊ የኢትዮጵያ ብርሃን ፤
የአገራችን ሥልጣኔ እንዲሻሻልና እርምጃውም እዲፋጠን ካቋቋሟቸው አያሌ ሥራዎች ውስጥ አንዱ ይህ የቀዳማዊ ኃይለ ሥላሴ ሽልማት ድርጅት አገልጋዮች ከፍ ያለ የሞራል ድጋፍ እንዲያገኙ የሚያበረታታ ታላቅ መድኅን ሆኗል ፤ ስለዚህም ባለአደራውን ቦርድና በውስጡም ያሉትን ሊቃውንት ሰውን ማየትና ማነጋገር ሳያሻቸው በታላቅ ትዕግሥትና ችሎታ ሥራን ብቻ በማመዛዘን የሚያደርጉት ድካም ከባድ መሆን ለኅሊናዬ ስለሚሰማኝ በግርማዊነትዎ ፊት እንዳመሰግናቸው እንዲፈቀድልኝ ከፍ ባለ ትኅትና አለምናለሁ።
ዕድሜ ለግርማዊ ንጉሠ ነገሥት
ዕድሜ ለልዑል አልጋ ወራሽ
ኢትዮጵያ በነጻነት ለዘለዓለም ትኑር።
አቶ ገብረ ክርስቶስ ደስታ።
አቶ ገብረ ክርስቶስ እንደ አውሮፓ አቆጣጠር በ፲፱፻፴፪ ዓ.ም. ሐረር ተወለዱ። ጀርመን አገር ሄደው ትምህርታቸውን በመከታተል የኪነ ጥበብና የአካዳሚክ ዲፕሎማ አገኙ። ከኪነ ጥበብ ሥራቸው በተጨማሪ በዳግማዊ ሚኒልክ ትምህርት ቤት በዚሁ መስመር በማስተማር ይገኛሉ።
አቶ ገብረ ክርስቶስ ከራሳቸው የማመንጨትና ፍቺ የመስጠት ችሎታ ያላቸው አርቲስትና በኢትዮጵያ የናን ፊገሬቲቭ አርትን ሥራ የመጀመር ቀደምትነትን ይዘዋል። የዘመናዊ ዝንባሌ ለሚከተሉት ኢትዮጵያውያን ሠዓሊዎች እንደራሴ ለመሆን ከመቻላቸውም በቅርብ ጊዜ በጠቅላላው በኪነ ጥበብ ዓለም ለተደረገው ሥራዎቻቸው ይረዳሉ ተብለው ይገመታሉ።
ሁልጊዜ ዕውነትንና ሕይወትን መነሻ በማድረግ የሠሯቸው ሥዕሎች ልዩ የሆነ ሐሳብን የመግለጽ ችሎታ ዲስፕልንና እንደዚሁም ሕይወት ያለው ቴክኒክ ያላቸው አርቲት መሆናቸውን ያረጋግጣሉ።
ወጣቱ አቶ ገብረክርስቶስ ለኢትዮጵያ ኪነ ጥበብ ዕድገትና ጉልምስና ስለረዱ ቀዋሚ ሥራ ሠርተዋል። እስካሁን የፈጸሙአቸው ሥዕሎችም ወደ ፊት በይበልጥ ኪነ ጥበብን የሚያበለጽጉ ልዩ ልዩ ሥራዎች የሚያበረክቱ መሆናቸውንና ለወደፊት ኢትዮጵያውያን አርቲስቶችም መልካም ምሳሌ ስለሚሆኑ የቀዳማዊ ኃይለ ሥላሴ ሽልማት በኪነ ጥበብ ፯ ሺህ ብር የወርቅ ኒሻንና ዲፕሎም ይሰጣቸዋል።
ግ.ን.ነ. ለአቶ ገብረክርስቶስ ደስታ የ፲፱፻፶፰ ዓ.ም የኪነ ጥበብ ሽልማት ሲሰጡ።
የአቶ ገብረ ክርስቶስ ንግግር
ግርማዊ ጃንሆይ
በግርማዊነትዎ አሳቢነትና አርቆ አስተዋይነት የተቋቋመው ይህ የሽልማት ድርጅት ብዙ ሰው እያደፋፈረና እያነቃቃ አዳዲስ የሥልጣኔ እርምጃና መሻሻል ለአገራችን እንደሚያተርፍ ጥርጥር የለውም።
የሰው ልጅ ድካምና ልፋት አንዱም ሃሳቡንና ዓላመውን ከግብ ማድረስ ሲሆን አንዱም ደግሞ የድካሙን ፍሬና ዋጋውን ማግኘት ነው። ሥልጣኔን ራሱ ታሪክ እንደመሆኑ መጠን ውጤቱንና መጨረሻውን ለማየት የአንድ ወይም የሁለት ሰው ዕድሜ በቂ ላይሆን ይችላል። ግን አዳዲስ የሥልጣኔ በር መክፈት የዛሬውን ትውልድ ማነቃቃት ሲሆን የመጪውን ትውልድ እርምጃ በቅድሚያ ማሰናዳት ማለት ነው። አዳዲስ የሥልጣኔ መንገድ በሚከፈትበት ጊዜ ሁሉ ምናልባት ብዙ ሰዎች ሊገባቸው የማይችል ሃሳብ ስለሚፈጠር አንዳንድ ተቃራኒ ድምጽ የሚሰማበት ጊዜ አለ። አሁን ያልተጀመረ አዲስ  የሥልጣኔ እርምጃ የዛሬ አስር ዓመትም ቢጀመር ያው አዲስና አስቸጋሪ መስሎ መታየቱ አይቀርም።
በሥነ ጥበብም እንደዚሁ ያለ ሁኔታ አልፎ አልፎ ያጋጥማል። ብዙ የጥንት ሠዓሊዎች በዘመናቸው ጥረታቸው ሳይታወቅ እየተቸገሩና እየተረሱ እነሱ ካለፉ በኋላ ሥራቸው ጠቃሚና ዋና የሥነ ጥበብ መክፈቻ ቁልፍ ምዕራፍ ሆኖ በሚቀጥለው ወይም በሶስተኛ ትውልድ ሲደነቅና ሲመሰገን ይገኛል። ሠዓሊ በዘመኑ የሚኘውን ሁኔታ ባካባቢው ያለውን ነገር የሚገልጽ ቢሆንም ከሚገኝበት ዘመን አልፎ ተርፎ ተሻግሮ ብዙ ሰው ያልደረሰበትን ሃሳብ በቅድሚያ የሚያመለክት ነቢይ መሆኑን የአንዳንድ ታላላቅ ሠዓሊዎች ታሪክ ደጋግሞ መስክሯል። የጥንት ሥዕሎች ጥቂቶቹ የዛሬዎቹም ቢሆኑ የሰውን ውበት የሰውን የሥልጣኔ እርምጃ በጠቅላላው የሰውን ፍጥረትና እድገት የሚያመለክቱ ናቸው። በዚህም ዓለም ላይ እስካለ ድረስ የሁሉ ነገር መለኪያ ሰው ራሱ ቢሆንም ዘመናዊ ሰው ራሱን ያንዳንድ ጥበብ መክፈቻ ቁልፍ አድርጎ ይገምታል እንጂ ዕውቀት ነኝ ፤ ጥበብ ነኝ ፤ ፍጹም ነኝ ፤ ብሎ አይመካም።
ዘመናዊም ሥዕል ይህን ዓላማ የተከተለ  ነው። ሠዓሊው ዓለምን እንዴት እንደሚመለከት ፤ ፍጥረትን እንዴት መተርጎም እንደሚቻል ፤ በዓለም ውስጥ ሲኖር ፤ ምን ጥበብ ምን ዓይነት ዘዴ ፤ ምን አዲስ ነገር ማስገኘት እንደሚቻል ይጥራል። ዛሬ ሥዕል እንደ ጥንቱ በጠባብ መንገድ የተወሰነ ሳይሆን በብዙ በኩል እየተጣደፈ የሚሔድ ዕውቀት ሆኗል። ይህ የመመራመር ውጤት ነው ፤ ዘመናዊ ሥዕልን የተዘበራረቀ የሚያስመስለው በኑሮም ሆነ ወይም በመፍጠር ደረጃ የተዘበራረቀ የሚመስል ነገር ሁሉ እንደ መዘባረቁ መጠን ሥራውንና ውጤቱን የሚያብራራና የሚገልጽ የራሱ ሕግ ሲኖረው ይህ ዘመናዊም (አብስትራክት) ሥዕል የራሱ ቋንቋና የራሱ ሕግ ሲኖረው ፤ ይህ ቋንቋ እስቲለመድና እስቲጠና ድረስ ለብዙ ሰዎች አዳጋች ሆኖ ይገኛል። በሥዕል ትልቁ ዓላማ ትልቁ ደስታ በመፍጠርና በማስገኘት የሚደረስበት ውጤት ነው ዘመናዊ ሥዕል እንደ ጥንቱ በፎቶግራፍ ሁኔታ ሃሳብ እየተገለጸ ታሪክ ብቻ የሚደረድር ሆኖ አይወሰንም። በዘመናዊ እቅድ ሥዕሉ ራሱ ሃሳብ ነው። የአንድ ነገር ሁኔታ ፤ የአንድ ነገር ትርጉምና ስሜት ነው። ዛሬ ሰው ራሱን በመርሳት ወደ ከዋክብት እያንጋጠጠና ባዶ ቦታ ውስጥ እየሔደ ጥበብ በሚሰበስብበት ሃያኛው ክፍለ ዘመን ፤ በሥዕልም ራሱን ብቻ መመልከት ትቶ ዓለም ከብዙ ርቀት ከብዙ በኩል ሲታይ  ምን ዓይነት ስሜት እንደሚሰጥ ዓለማዊ ዘላለማዊ የሆነውን ነገር በመተርጎም በዓይን የሚታይ የቀለም የመስመርና የቅርጽ ሙዚቃ ለመፍጠር ይጥራል።
ግርማዊ ሆይ
የአንድ አገር ምሰሶና ሕይወት ናቸው ተብለው እንደሚገመቱት እንደ እርሻ እንዲስትሪና ንግድ ሁሉ ዘመናዊም ሥዕል ላገራችን ሥልጣኔ አስፈላጊ መሆኑን ባጭር ጊዜ ውስጥ ዛሬ ይህ የሽልማት ድርጅት በማወቁ በጣም የሚያስመሰግን ነው። ሽልማቱ ለኔ ብቻ ሳይሆን በእንደዚህ ያለው መንገድ ወደ ፊት ብዙ ዓይነት ሙከራ ለሚያደርጉ ሁሉ ነው ብዬ አምናለሁ። ይህ ሽልማት ለእኔ አስከዛሬ ድረስ የመጀመሪያው ትልቁ ነው። አከብረዋለሁ። የወደፊት ሥራዬ በሰፊው ለአገራችን የሚጠቅምበትን ዘዴ ለግርማዊነትዎ በጽሑፍ ዘርዝሬ አቅርቤአለሁ። ግርማዊነትዎም ይህ ሃሳቤ ከግብ እዲደርስ እንደሚረዳኝና እንደሚደግፈኝ እተማመናለሁ።
የዚህ የሽልማት ድርጅት መስራችና የሃሳቡም ደጋፊ የሆኑትን ግርማዊን ከልብ እያመሰገንኩ ለተጠባባቂዎቹና ለዳኞቹም እንዲሁ ምስጋናየን እያቀረብኩ የወደፊት ሥራቸው እንዲቃናላቸው እመኛለሁ።
ሚስተር ቲ ካሜሪኖ በዱምኮ ዳም ኩባንያ ስም
እንደ አውሮፓ አቆጣጠር በ፲፱፻፶ ዓ.ም ዱምኮ አክሲዮን ኩባንያ በኋላም በ፲፱፻፰ ዓ.ም ቅርንጫፍ ማፋቱራ ሳኪ አሥመራ ተቋቋመ። የዱምኮ ዳም ኩባንያ በተለይም ከዘምባባ ቃጫ የማውጣትን ሥራ ሲያከናውን ቅርንጫፉ ማኑቴራ ሳኪ ከቃጫው ጆንያ ገመድና ጨርቃ ጨርቅ ይሠራል።
ባለፉት ፶ ዓመታት ብዙ የቴክኒክ ሊቃውንት ከዘምባባ ቃጫ ለመስራት ሲጥሩም የተጨበጠ ውጤት ሳያገኙ ቀርተዋል። አሥር ዓመታት ሙሉ በጥንካሬና ጥቅምን መሥዋዕት አድርጎ በመልፋት ከዘምባባ ቃጫ የማውጣትን አዲስ ዘዴ ለመፍጠርና ተፈላጊውን መኪና ለመስራት ዱምኮ ዳም ኩባንያ ችሏል።
በአዲሱ ዘዴ የተሠራውም ቃጫ ከዚህ በፊ ዓለም ይበልጡን ይጠቀምበት ለነበረው ለጁት ተክል ጥሩ ምትክ ሆኖ ተገኝቶአል። በዋጋውም ይልቁንም በቅርብ ጊዜ በተደረገው የመኪናዎች መሻሻል ከጁት የሚመጣጠንና የሚወዳደር ሆኖ ተገኝቶአል።
ይህ ፮፻፶ ሠራተኞች የሚያስተዳድረው ኩባንያ ያስገኘው ውጤት የሀገርን የኢንዱስትሪ ሥራ ከማስፋፋትና ራስን ከማስቻልም አልፎ ተገኝቶአል። እንደ ሱዳን ያሉ ሀገሮች ይህ ኩባንያ የሚሠራቸውን ጆንያዎች በመግዛት ይጠቀማሉ። ልዩ ልዩ ሀገሮችም ተመሳሳይ ሥራዎችን ለማቋቋም አቅደዋል።
ማኑፋቱራ ሳኪ አሥመራና ዱምኮ ኩባንያ የፈጸመው ተግባር ለሀገሪቱ ኢኮኖሚ ጥቅም በማምጣቱና ቀደምትነት የሌለው እንደዚሁም በኢንተርናሽናል ደረጃ የምሳሌነት ዋጋ ያለው ስለ ሆነ የቀዳማዊ ኃይለ ሥላሴ ሽልማት በኢንዱስትሪ ዋጋ ፯ሺ ብር ከወርቅ ኒሻንና ዲፕሎም ጋር ይሰጠዋል።
በዱምኮ ዳም ኩባንያ ስም የሚተር ካሜሪኖ ንግግር ።
ግርማዊ ሆይ፤
በቅዳማዊ ኃይለ ሥላሴ የሽልማት ድርጅት ለኢንዱስትሪ ሥራ የተሰጠውን ሽልማት ወጥኘ ባቋቋምኩት ስራ ስለተቀበልኩ ለግርማዊነትዎ ከልብ የሆነ ምስጋናየንና ጥልቅ የሆነ አክብሮቴን አቀርባለሁ።
በመንግሥትዎ ውስጥ ለነፃነት ሊሠራ በመቻሉ አንድ የውጭ አገር ሰው አንደበት የሚናገረውን እውነተኛ ጥልቅ የሆነ ስሜት ግርማዊነትዎ እንደሚያዳምጠው እምነት ስላለኝ ፤ በመሥሪያ ቤቴ ውስጥ በሠራተኝነትና በሹመት የሚሠሩትን ኢትዮጵያውያኖች ሁሉ ማመስገን ግዴታዬ መሆኑን እገልጻለሁ። በዚህ በማይረሳኝ ቀን  የሽልማት ክብር ለማግኘት የቻልኩት በነዚህ ሰዎች ብርታት በግርማዊነትዎ ለጋስነትና በሽልማት ድርጅት መልካም አስተያየት ስለሆነ ባለዎሮታ ነኝ።
ግርማዊነትዎ የሽልማትን ድርጅት ባቋቋሙበት ጊዜ ኢትዮጵያ የምታደረገው እርምጃ የሚያፈራው ጥቅም ለሀገሪቱ ብቻ ሳይሆን ለአፍሪካና በጠቅላላው ለመላው ዓለም ነው ሲሉ ገልጸውልናል። አርቆ በሚመለከትና ሰፊ በሆነ አስተያየትዎ ከኢትዮጵውያን ጋር ያገር ተወላጅ ያልሆኑም ሰዎች የሚያቀርቡት አገልግሎት እንዲታወቅላቸው መልካም ፈቃድዎ ሆኗል።
እርግጥ የዓለም ሰላም የሰው ልጅ ተድላና በአገሮችና በሰዎችም ማህል ያለው መግባባት ነገ ሊስፋፋ የሚችለው በሥራ ብቻ መሆኑና ሥራም ሰላምንና የግል ክብራቸውን ለሚጠብቁ ሰዎች የሚያስተባብር የሚያነሳሳና የሚስተካክል መድሕን መሆኑ የማይዘነጋ ነው።
የሰው ልጅ ራሱን ከፍ የሚያደርገውና መጭውም ትውልድ ሰላምን ሃብትንና ሥልጣኔን መመኘት የሚችለው በሥራ ነው፡፡ ሥራም ነፃነትን ከመሪ ጋር ፤ ችሎታን አያይዞ እግዚአብሔር በሚፈቅደው መንገድ የሰውን ልጅ ሲያከብርና የተሰጠውም ዓላማ ኑሮውን እያሻሻለ ለበጎ ሲውል ነው። በዚህ አኳኋን ሃጢተኛው ሰው እግዚአብሔር በበደለ ጊዜ የተፈረደበት የሥራ ዳኝነት እውነተኛ ፍችውን የሚያገኘው ከቅጣት ወደ ደስታ ሲለወጥ ነው።
በኢትዮጵያ ውስጥ ሥራ እንዲከበር የሚያደርገው ግርማዊነትዎ በሚሰጠው ሽልማት ብቻ ሳይሆን ሥርዓትን የያዘ ሥልጣኔ እዲስፋፋ ያለማቋረጥ ግርማዊነትዎ ለሀገሪቱ የሚያደርገው ዕርዳታ መሆኑን እንድገልጽ ይፈቀድልኝ። እንዲሁም በግርማዊነትዎ ብርሃናዊ መሪነት በዛሬው በአስቸጋሪ ጊዜ ይህች አገር በሥልጣኔ ረገድ የእርመጃ መሪነት የሚሰጣትንና ቅድሚያዋን መጠበቅ የምትችለው በሥራ ነው።
ይህችን የጥበብና የሃብት መሬት ከየአገሩም የመጡ ሰዎች ሥራቸው ተከብሮ የሚገፉባትን አገር እግዚአብሔር ጠብቆ ይባርካ። በጎ ፈቃድ ላላቸውም ሰዎች የተሰጠው የሰላም ተስፋ እንዳይለያት ይሁን።
የዚህ ስብሰባ አጣዳፊነት በእስራኤላውያንም ሆነ በፍልስጤማውያን ላይ የትላንትናው ሁከት ካስነሳው ቁጣ ጋር ተገጣጥሟል።
ረብሻ በቀሰቀሱ ፍልስጤማውያን ከተደበደቡባት ሁለት ወታደሮቿ መካከል እስራኤል ዛሬ  አንደኛውን ቀብራለች።
ዛሬ በኢየሩሳለሌም የእስራኤል የፀጥታ ሀይሎች ከ45 ዓመት በታች የሚገኙትን ፍልስጤማውያን በአል-አክሳ መስጊድ ፀሎት እንዳያካሂዱ ከለከለች።
ወጣት ፍልስጤማውያን ውጪ ሲፀልዩ አንዳንድ ወጣቶች ደግሞ በእስራኤል የፀጥታ ሀይሎች ሲጠየቁና ሲመቱ እንደነበርና ይህም ደግሞ የመሪዎች ጉባኤ ለማዘጋጀት አስቸጋሪ እንደሆነ በግልፅ የሚያሳይ ነው።
ለምን ብለው ነው የፖለቲካ መሪዎች መንገዶችን ለመጠበቅ -- የመንገዶችን ፀጥታ ለማስከበር ጊዜያቸውን የሚያጠፉት?
የኤቢሲው ጊለያን ፊንድሌይ ዛሬ ማታ ከፍልስጤም ጋዛ ይዘግባል።
ዛሬ በጋዛ መንገዶች ላይ በርካታ ፍልስጤማውያን ስለመሪዎች ጉባኤና ስለሰላም የሚባል ነገር በፍፁም መስማት የማይፈልጉት ዜና ነው።
የእስራኤል ሚሳኤሎች ሁለት የፖሊስ ጀልባዎችን ካጠፉ ገና አንድ ቀን ብቻ ባስቆጠረበት ወቅት --አንዱ ከአራፋት የግል ቢሮ በጣም በቅርበት የሚገኝ ነበር።
ዛሬ እስራኤል ከትላንትናው የቀጠለ ጥቃቶችን መሳሪያ ካጠመደ ሔሊኮኘተር መርከብ ውስጥ ለቃለች።
እነዚህ ሚሳኤሎች በራማላ ከተማ ላይ ወድቀዋል።
ዛሬም በመቀጠል የእስራኤል መርከቦች ወደቡን በመቆጣጠራቸው የጋዛ ፖሊሶች ምንም የሚያጠቁበት ዕድል አልነበራቸውም።
ጣቢያቸውን ለከተማዋ ዋና አደባባይ ሲሉ ጥለው ሸሹ።
እዚህ ትናንት እስራኤል ያደረገችው ንዴቱን ወደ ቁጣ ቀይሮታል።
ፍልስጤሞች «ጦርነት ነው» አሉ አራፋትም ሰላምን ማውራት ሥራቸውም አይደል።
ጦርነት ትፈልጋላችሁ?
አዎ።
ለምን?
ተስፋ አደርጋለሁ።
ለምን?
ምክንያቱም ምንም ሰላም የለም።
ከዚህ ሁሉ በኋላ ሰላም የለም።
ዛሬ ጆርጂያ ውስጥ በተካሄደ ሌላ ስብሰባ እስላማዊ መሪዎች በእስራኤል ላይ የሽብር ጥቃት እንዲካሔድ በገሀድ ጥሪ አቅርበዋል።
የአክራሪ ቡድኖች ዛሬ ዛሬ ብዙ ድጋፍም ሀይልም አላቸው።
ዛሬ ከሰዓት በኋላ የተቆጡ መስሊሞች በአንድ ሆቴል ላይና አልኮል ሸጠዋል ባሉአቸው ሰዎች ቤቶች ላይ እሳት አያይዘዋል።
የፍልስጤም ፖሊስ እነርሱን ለማቆም ብዙም አልተንቀሳቀሰም።
አራፋት ወደ መሪዎች ጉባኤ ሔደው ስምምነቱን ቢፈርሙም ቅሉ ከእንግዲህ ወዲያ ሕዝባቸው ያዳምጣቸዋል ብሎ ለማረጋገጥ ግን አይቻልም።
ጊሊያን ፈንድሌይ የኤቢሲ ዜና ከጋዛ።
እባሕሩ ስር።
«ከርስክ» የተባለችው ሰርጓጅ መርከብ በውስጧ የያዘችው 118 ወንዶች ይዛ ወደ ውስጥ ከገባችበት ሁለት ወር ጊዜ በኋላ ነፍስ አድን ጠላቂዎች መርከቢቷ ውስጥ ለመግባት ችለዋል።
እስካሁን ድረስ አምስት ሬሳዎችን አግኝተዋል።
ዛሬ ደግሞ በመርከቧ አካል ላይ ተከታታይ ፍንዳታዎች ካደረሱበትና «ከርሰክን» ወደ ጥልቁ የባረንትስ ባህር ከከተታት በኋላ የተፃፈ ማስታወሻ አግኝተዋል።
የኤቢሲው ባብ ውድረፍ እዚህ ይገኛል።
ማስታወሻው የተገኘው በሰርጓጅ መርከቧ አንድ ክፍል ውስጥ በነበረ የ27 ዓመት መቶ አለቃ ካፒቴን ዲሚትሪ ኮሌ ሲኒኮቨ ላይ ሲሆን በነፍስ አድን ጠላቂዎች ተገኝቶ «ስርስክ» ን በሚሳፈሩበት ጊዜ የተነሳ ፎቶግራፍ ነው - የዛሬ ሶስት ዓመት።
«የምፅፈው በጭፍን ነው» ሲል ፅፏል - በጨለማ ውስጥ ሆኖ ይመስላል።
«አንዳችንም ወደ ውሃው ጫፍ ለመድረስ አንችልም»
የሩሲያ ባለስልጣናት እንደሚያምኑት ከሆነ ማስታወሻው የተፃፈው ቢያንስ ሰርጓጅ መርከብ መስመጥ ከጀመረች ከ ሁለት ሰዓት በኋላ ነው።
«ከስድስተኛው፣ ከሰባተኛውና ከስምንተኛው ክፍሎች የነበሩት ሁሉም የመርከቢቷ ሠራተኞች የተገኙት በዘጠነኛው ክፍል ነበር።
ኮሌስኒኮቭ ሲፅፍ «እዚህ 23 ሰዎች ይገኛሉ።
በአደጋው ምክንያት ይህንን ወሰንን።»
ማስታወሻው «ከርስ»ን ያሰመጣት ወስጣዊ ፍንዳታ ወይም ግጭት የለም።
ነገር ግን «ሁሉም ወንዶች ወዲያውኑ ሞተዋል» የሚለው አባባል በይፋ ለቤተሰቦች የተገለፀውን የሩሲያውን ትርጉም ይቃረናል።
ዛሬ የሩሲያው የባህር ሹም ስህተተኛ መሆኑን ለቤተሰቦች አምኖ በመግለፅ የኮሌስኒኮቭ ማስታወሻ እንደገለፀው አንዳንዶቹ ሰራተኞች መትረፋቸው ብቻ ሳይሆን፣
ሁለት ወይም ሶስት የሚሆኑት በአደጋ ጊዜ ለመውጣት ሞክረዋል።
ነገር ግን ይህ ቦታ ራሱ በውሀ ሳይጥለቀለቅ እንዳልቀረ ይገመታል።
ዛሬ የኮሌስኒኮቭ ሚስት እንባዋን ልትሸሽግ አልቻለችም።
«አሰቃቂና የሚሰቀጥጥ ነው» አለች።
«ወዲያውኑ እንዳልሞተ ውስጤን ተሰምቶኝ ነበር፣ በኋላም ይኽው ስሜቴ እውነት ሆኖ ተገኘ።»
ባሏ የሆነ መዓት እንደሚመጣ ገምቶ እንደነበርም በተጨማሪ ተናግራለች።
ባለፈው የበጋ ወራት በባህር ውስጥ ከመሔዱ በፊት የውትድርና መለያ ቁጥሩ የተፃፈበትንና ባንገቱ የሚንጠለጠለውን ብረትና የክርስቶስን መስቀል ቅርፅ ያለበትን ሀብል ስጥቷት ላይመለስ እንደሚችል ነግሯት ነበር።
ባብ ውድራፍ፣ ኤቢሲ ዜና ሎንደን።
ከባህር ማዶ በተገኝ ዜና በተባበሩት መንግስታት የአንባቢ መሪዎች ጉባኤ በተካሔደበት በጆሀንስበርግ ደቡብ አፍሪካ የ 122 አገሮች ተወንዮች 12 ከፍተኛ መርዛማነት ያላቸውን /ኬሚካሎች/ ባለመጠቀም ዕቀባ ለማድረግ ስምምነት ፈረሙ።
ክእነዚህም መካከል ዳዬክሲንስ እና ሌሎች ኬሚካሎች ሲሆኑ «ስድስቱ ቆሻሻዎች» በመባል የሚታወቁ ናቸው።
ከካንሰር፣ ከወሊድ ችግሮች እና ከሌሎች በራሂያዊ አለመላመዶች ጋር የተዛመዱ ናቸው።
በመካከለኛው ምስራቅ አገሮች ውስጥ የሚገኙ አስር ሺህ ሰዎች የሚደረገውን ወታደራዊ ጥቃት በመቃወምና በዮናይትድስቴትስ እና በአጋሮች ላይ ሙስሊሞች ጅሀድ የቅዱስ ጦርነት እንዲያውጁ ጥሪ በማቅረብ አደባባይ ወጥተዋል።
ሊባኖስና የፍልስጤም ባለስልጣን የአሜሪካ-መርን ጥቃት አጥብቀው ሲያወግዙ፣ በግብፅ መንግስት በየቀኑ እየታተመ የሚወጣው አል-አህራም ደግሞ «እስራኤልን ብቻ የሚጠቅም የአሜሪካ የቅኝ ግዛት ዘመን ጅማሬ» በማለት በማስጠንቀቅ አስምሮበታል።
የኢራቁን መሪ ለመጣል አላማ አድርጐ የተነሳውን ድርጊት የሚቃወሙ /ሠልፎች/ በሊቢያ፣ ግብፅ እና ሊባኖስ ከተሞች ላይ በሙሉ እንዲሁም በአማን፣ ደማስቆ እና በጋዛ ሰርጥ ተካሄደ።
ነገር ግን በፋርስ የባህር ሰላጤ አካባቢ በሚገኙት አገሮች ግን ስለነበሩ ተቃውሞዎች የሚዳሰስ ምንም የዜና ሪፓርት አልነበረም፤ብዙዎቹ የአሜሪካ ወታደሮችን በእንግድነት ተቀብለው ያሠፈሩአቸው ናቸውና።
በሌላ በኩል ግን ሁኔታው ሳውዲአረቢያን በከፍተኛ ደረጃ እንዳሳሰባትና በዩኤስ የወታደራዊ እንቅስቃሴ ጅማሮ ያላትን ቅሬታ ገልፃለች።
የውጭ ጉዳይ ሚኒስትሩ ልዑል ሳኡድ አል ፌይሳል «የወታደራዊ እርምጃው በአስቸካይ ቆሞ ወደ ሰላም ጥረቱ እንደሚመለሱ የግዛታቸው ተስፋ እንደሆነ» መግለፃቸውን የመንግስት የሆነው የኤስ ፒ ዜና ወኪል አትቷል።
ሪያድ በኢራቅ ስለተጀመረው ጥቃት አስመልክቶ ከሰጠችው ቀዳሚው ምላሽዋ በተጨማሪ የኢራቅ «አንድነት፣ የውስጥ ደህንነት እንዲሁም የግዛት አንድነቷ» መጠበቅ አለበት በማለት ወታደራዊ ወረራን የማትቀበለው መሆኗን ጥሪ አቅርበዋል።
የሊባኖሱ መሪ የሆኑት ኢሜሊ ላሁድ ግን በግልፅ የዋሺንግተንን «ወረራ» አጥብቀው በማውገዝና ይህም ድርጊት ከተወራሪው መንግስት ድንበር በማለፍ መዘዝ ሊያስከትል እንደሚችል አስጠንቅቀዋል።
«የተባበሩት መንግስታትን ቸልተኝነት እናስጠነቅቅለን ... እናም ዛሬ ይህንን ወረራ የምናየው አለምን መጨሪሻው ወደማይታይበት መሽዋለኪያ ዋሻ ውስጥ እንደማስገባት ነው» በማለት መግለጫ ሰጥተዋል።
«በዚህም ምክንያት የሰላም ሀይሎች እና በመብትና ፍትህ የሚያምኑ ሁሉ ይህንን አደገኛ እና በኢራቅ ላይ የተሰነዘረውን ከባድ የሰዉና የቁሳቁስ ጥፋት ለያስከትል የሚችለውን የጦርነት ደመና፣ አስፈላጊውን ፈጣን እርምጃ በመውሰድ ሊያቆሙት ይገባል ብለን እናምናለን።
በተጨማሪ የፍልስጤም ባለስልጣን ሐሙስ በማለዳ ጠዋት በኢራቅ ላይ የተወረወረውን ሚሳኤል በማውገዝና እስራኤልም ይህንን ጠብ ተገቢ ላልሆነ አላማ እንዳትጠቀምበት አስጠንቅቋል።
«እኛ ፍልስጤማውያን ጦርነቱን እንቃወማለን እናም በመካከለኛው ምስራቅ ውስጥ የሊካሄደውን ጦርነት ሙሉ በሙሉ እናወግዛለን።»
«ለዚህ ችግር በአለም-አቀፍ ማህበሩ በኩል በዲኘሎማሲያዊ ግንኙነት አማካይነት መፍትሄ መገኘት አለበት» ሲሉ የአገር ውስጥ ባለስልጣን ሚኒስትር ሳኤብ ኢራካት ገለፁ።
«ይህንን በኢራቅ ላይ የታወጀ ጦርነት እስራኤል በጋዛ ሰርጥ ባሉ ፍልስጤሞች ላይ የበለጠ ጥቃት ለመሰንዘር እና የፍልስጤምን አስተዳደርም ሆነ የሰላሙን ሂደት ለማደፍረስ እንዳትጠቀምበት እናስጠነቅቃለን።»
እስላማዊ ጂሀድ የተባለው አክራሪ የፍልስጤማውያን ንቅናቄ «ከኢራቅ ጋር የሚደረገዉ ጦርነት በአካባቢው ካሉት አገሮች ጋር ሁሉ የሚደረግ ጦርነት ነው» ሲል ሀማስ ደግሞ በጦርነቱ በሚሳተፉት አካላት ላይ አስፈሪ ማስጠንቀቂያውን ሰንዝሯል።
«በወራዳዎቹ አሜሪካኖች የተካሄደው ወረራ እና በኢራቅ ላይ የተሰነዘረው ጦርነት የሚያመለክተው በሁሉም አረቦችና በዓለም ላይ ባሉት ሙስሊሞች ላይ የተቃጣ ጦርነት መሆኑን ነው» ሲል የሀማስ የበላይ ሀላፊ የሆኑት አብዱል አዚዝ አል ራንቲሲ ተናግረዋል።
«ጦርነቱ የሚያሳየው የሁሉንም ዓረብ መንግስታት ጉልበት መላሸቅ ነው»
«ኢራቅን ከአሜሪካ ጦርነት ለመመከትና ለመከላከል ለሁሉም የዓረብ መንግስታት ጥሪያችንን እናቀርባለን» ብሏል።
«አሜሪካ ይህንን ጦርነት የምታሸንፍ አይመስለኝም ምክንያቱም የእኛ ጂሀድ /ቅዱስ ጦርነት/ እና መከታችን አሜሪካኖችንና እንግሊዞችን የማይረሱት ትምህርት ይሰጣቸዋልና» ብሏል።
«የሶሪያ መንግስት ራዲዮ አሜሪካንና አጋሮቿን እጃቸውን በኢራቅ የነዳጅ ዘይትና ሃብት ላይ እንዲሁም በአለም ላይ አገዛዛቸውን በሀይል ለማስፈን ፈልገዋል» በማለት ከሰዋቸዋል።
በግብፅ መዲና በብዙ ሺህ የሚቆጠሩ ሰላማዊ ሰልፈኞች በአሜሪካና በእንግሊዝ ኤምባሲዎች አካባቢ አደባባይ የወጡ ሲሆን 10 ሰላማዊ ሰልፈኞችና ቢያንስ አራት ፖሊሶች ቆስለዋል።
በካይሮ ከሚገኘው የአሜሪካ ዩኒቨርስቲ ውስጥ የሚገኙትን በመቶዎች የሚቆጠሩ ተማሪዎችን ጨምሮ ለተሳተፉበትና በከተማው መሀል ለዩኒቨርሲቲውም ግቢ ሆነ ለአሜሪካ ኤምባሲ በቅርበት በሚገኘው የጣህሪር አደባባይ በተሰበሰበው ተቃዋሚ ላይ የረብሻ አስከባሪ ፖሊሶች ጣልቃ ገብተው ነበር።
በተጨማሪም ከ 1000 የሚበልጡ ሰዎች በካይሮ አል-አዛር የእስልምና ዩኒቨርሲቲ በመሰብሰብ የአሜሪካን ባንዲራ በማቃጠል፣ የአሜሪካ፣ የእንግሊዝ፣ የስፔንና የእስራኤል አምባሳደሮች እንዲባረሩ ጠይቀዋል።
ሌሎች ሰላማዊ ሰልፎችም በሰሜናዊ ግብፅ ከተሞች በኤሌክሳንድሪያ፣ ታንታ እና ኤል-ሼይክ ተካሂደዋል።
በአማን ሶስት ተቃዋሚዎች ወደ ሆስፒታል ለህክምና የተወሰዱ ሲሆን ይህም የሆነው 500 በሚደርሱ የዮርዳኖስ ጠበቆች ባቀናበሩት ዋናው ፍርድ ቤትን በመያዝ የተካሄደውን ተቃውሞ ተከትሎ ሰልፈኞቹ ወደ ኢራቅ ኤምባሲ በመሔድ አንድነታቸውን በመግለፅ ላይ እንዳሉ በአድማ በታኝ ፖሊሶች የኃይል ጥቃት ስለደረሰባቸው ነው።
በሊባኖስ ቤይሩት በሚገኘው የአረብ ዩኒቨርስቲ እና በቤይሩት የአሜሪካ ዩኒቨርሲቲ ቅጥር ግቢዎች ውስጥ በመቶዎች የሚቆጠሩ ተማሪዎች ተሰብስበው የአሜሪካ መሪ በሆኑት ጆርጅ ቡሽ እና የእንግሊዙ ጠቅላይ ሚኒስተር ቶኒ ብሌየር ላይ የሞት ግድያ እንዲካሄድባቸው ጥሪ አድርገዋል።
በደቡባዊ መዲናዋ ሲዶን ውስጥ ወደ 1500 የሚጠጉ የትምህርት ቤት ተማሪዎች ገዳዩ ቡሽ እና የኢራቅን መሸጥ በዝምታ ያለፉትን የአረብ መሪዎች አውግዘዋል።
ረቡዕ ዕለት በሰሜናዊ ሀይፋ ውስጥ አንድ አጥፍቶ-ጠፊ በተማሪዎች ላይ ባፈነዳው ቦምብ አስራአምስት ሰዎች ሲገደሉ ከ30 በላይ ደግሞ ሲቆስሉ ይህ በሁለት ወር ጊዜ ውስጥ በእስራኤል የመጀመሪያው የቦምብ ፍንዳታ መሆኑ ነው።
ከጥቂት ሰዓታት በኋላ በፒካታ የእስራኤል ታንኮች ወደ ሰሜናዊ የጋዛ ሰርጥ ክፍል በማቅናት በሚታገዙአቸው ሔሊኮኘተሮች ሳቢያ ቢያንስ ሶስት ሮኬቶችን ጀባሊያ በተባለው አካባቢ መተኮሳቸውን የፍልስጤም የደህንነት ምንጭ አስታውቆአል።
የፍልስጤም የህክምና ምንጨች እንዳሉት የ60 አመቱ መሐመድ አል-ቢያሪ በጃባሊያ የስደተኞች ካምኘ አካባቢ በሚኖርበት ቤቱ የተገደለው በተተኮሰው ሮኬት ሲሆን ሌላ አንድ ሰው ደግሞ ቆስሏል።
ሁለተኛው ሮኬት በእርሻ መሬቶች ላይ ሲያርፍ ሌላኛው ደግሞ በስደተኞች ካምኘ ውስጥ በሚገኘ መኖሪያ ቤት ቢያርፍም ምንም ጉዳት አላስከተለም-የፍልስጤም የደህንነት ምንጭዎች እንደገለፁት።
በሀይፋ የአውቶቡስ ፍንዳታ ከተገደሉት መካከል ሁለት የ13 ዓመት ልጆች መሆናቸውንና የፍንዳታው ሰለባ ከሆኑት አብዛኞቹ ደግሞ ወጣቶች መሆናቸውን የእስራኤል ሕዝብ ራዲዮ በመቀጠል አብራርቷል።
ከሞቱት ውስጥም ሁለት ወታደሮች እንደሚገኙበት ጦሩ ገልጿል።
አውቶቡሱ ተመቶ ብትንትኑ የወጣው ከመኖሪያ ቦታዎች ሀይፋ ዩኒቨርሲቲ በመጓዝ ላይ እንዳለ ነበር።
ቆስለው በሆስፒታል በመታከም ላይ ካሉት 33ቱ ውስጥ ሁለቱ ከፍተኛ የህክምና ሥር ሲገኙ ሌሎች ስድስት ደግሞ ከፍተኛ ጉዳት ደርሶባቸዋል - ሬዲዮው እንደዘገበው።
እስራኤል ጋዛ ላይ የምታደርገው የምሽት ጥቃት በ40 ታንኮች የታገዘ ሲሆን ጠቅላይ ሚኒስቴር ኤሪያል ሻሮን የደህንነት ካቢኔያቸውን ሰብስበው ስለቦምቡ ጥቃት ምላሽ ከተነጋገሩ በኋላ የታጠቁ መኪኖችም ጭምር መጥተዋል።
የእስራኤል ሚዲያ እንደገለፀው የሚወሰደው መልሶ ማጥቃት እርምጃ አሜሪካ በኢራቅ ላይ እየተዘጋጀች ያለችውን ጦርነት በሚያፈልስ መጠን እንደማይሆን ገልጿል።
የፍልስጤም አጥፍቶ ጠፊ የመጣው ደቡባዊ ምዕራብ ካለችው የሔብሮን ከተማ ሲሆን የሕዝብ ራዲዮ እንደዘገበውም መሐመድ ሀምአዳን ሳሌም ካዋስሚ የሚባልና የ20 ዓመት ልጅ ነበር።
ከመታወቂያው ውጪ በፍርስራሹ ውስጥ የተገኘው የደብዳቤ ክፍል እንደሚያመለክተው ሊፈፀም የቃጣውን የአጥፍቶ መጥፋት ሴራና መስከረም 11 ቀን በኒውዮርክ የዓለም ገበያ ማዕከል ላይ የደረሰውን ጥፋት ማወደስ የሚል ነበር - ገለፃው እንዳተተው።
የእስራኤል ፖሊሶች አስተያየት ለመስጠት በወቅቱ አልነበሩም ነገር ግን በሂብሮን የሚገኙ ምንጮች እንደገለፁት የ21 ዓመቱ መሀመድ ኩዋስሚ አክራሪ እስላማዊ ድርጅት ከሆነው ከሀማስ ጋር ግንኙነት እንደነበረው ገልፀዋል።
የእስራኤል ሀይሎች ከቦምቡ ጥቃት በኋላ የልጁ ቤተሰቦች ወደሚኖሩበት ሂብሮን በሚገኘው የ ኢል-ሼይክ ወረዳ በመንቀሳቀስ የንዋስማን ወንድምና አባት አስረዋል ሲል ተናግሯል።
ሀላፊነቱን ባይወስዱም ሀማስ እና ኢስላሚክ ጂሀድ የተባለ የአክራሪ ቡድን ፍንዳታው እስራኤሎች በቅርብ ሳምንታት በጋዛ ሰርጥ ላይ በተከታታይ ያደረጉትን ወታደራዊ ጥቃት ለመበቀል የተደረገ ነው ብሏል።
ነገር ግን የፍልስጤም አስተዳደር በጣም ከፍተኛ በሆነው የፍልስጤም ዜጐች ሞት ቁጥር ሳቢያ አለም አቀፍ የሀዘን ተካፋይ ስሜትን አቅጣጫ የሚያስለውጥ ነው ሲል ጥቃቱን ኮንኖታል።
«ዛሬ በሀይፋ የተደረገውን ጨምሮ በዜጐች ላይ የሚቃጡ ጥቃቶችን ሁሉ እናወግዛለን» ሲሉ የማስታወቂያ ሚኒስትሩ ያሴር አቤድ ራቦ አስገንዝበዋል።
ጥቃቱ «ለእስራኤል መንግስትና ለወራሪ ጦሩ በየካቲት ወር የፍልስጤሞች ሕይወት የቀጠፈበትን የግድያ ዘመቻ እንዲያፋጥን ሰበብ ይሆነዋል» ሲል የፍልስጤም አመራር ተናግሯል።
እ.ኤ.አ ከ ጥር 5 ወዲህ በእስራኤል ውስጥ ይህ የመጀመሪያው የቦምብ ጥቃት ሲሆን የተከሰተውም ጭልፊቱ ሻሮን በእስራኤል ታሪክ ውስጥ የቀኝ አክራሪውን ከባድ ደህንነት ለመፍጠር ቃል በገቡት መሰረት የቀኝ አክራሪውን በሾሙ ቀናቶች ብቻ ከተቆጠሩ በኋላ ነው።
በጥሩ ጥቃት ሁለት ፍልስጤማውያን አጥፍቶ ጠፊዎች በመካከለኛው ቴልአቪቭ ራሳቸውን አፈንድተው 23 ሌሎች ስዎችን ገድለዋል።
የእስራኤል መንግስት ቃል አቀባይ የሆኑት አቪ ፖዝነር በቅርብ የተከሰተውን ፍንዳታ «በጣም ከባድ ጥቃት» ብለው በመጥራት የእስራኤል መንግሰት «በአሸባሪ ድርጅቶች ላይ ከባድ እርምጃዎችን ይወስዳል» ብለዋል።
ለኤኤፍፒ በሰጡት ቃል የእስራኤል ደህንነት በትንሹ 40 ይደርሳል የተባለ ጥቃቶችን ሲመረምር ነበር የሀይፋ አውቶቡስ የፈነዳው።
የአሜሪካው መሪ ጆርጅ ቡሽ «በንፁህ ዜጐች ላይ እስራኤል ውስጥ የሚካሄደውን ጥቃት» አውግዘዋል። የዋይት ሀውስ ቃል አቀባይ አሪ ፍሌሸር በመቀጠል ሲናገር «ለአሸባሪዎች ያላቸው መልዕክት ጥረታችሁ አይሳካም» የሚለው ነው።
«በመካከለኛው ምስራቅ የሰላምን መንገድ ለማምጣት ይገፉበታል።»
የአውሮፖ ህብረት ከፍተኛ ባለስልጣን ጆቪየር ሰላምና እንደሌሎቹ ጥቃቱን ቢያወግዙም እስራኤልንም ከመጐሸም ወደኋላ አላሉም «ባለፉት ሳምንታትና ቀናት በርካታ ንፁሀን ዜጐች ተገድለዋል» ብለዋል።
በሎንደን የጠቅላይ ሚኒስትሩ ቃል አቀባይ ሲናገር «ቶኒ ብሌየር የሆነውን ሁሉ በፍፁም አውግዘውታል» ብሏል።
ቃል አቀባይ በመቀጠልም «ይህንን የጠብ ዐውድ የተቻላቸውን ሁሉ እንዲያደርጉ ለሁሉም ወገኖች ጥሪ አቅርበዋል ምክንያቱን ሲገልፁ እያንዳንዱ ራዕይ ተሳክቶ ሊያይ የሚቻለው በትብብርና በመግባባት ነው» ሲሉ ገልፀዋል።
ይህ መፍትሔ እንዲያገኝ ከተፈለገ ውይይት ያስፈልጋል።
የአውቶቡሱ ጥቃት የተሰነዘረው የእስራኤል ኃይሎች በመካከለኛው ጋዛ የስደተኞች ካምኘ ውስጥ የሀማስ መስራች አባልና በእስራኤል መንግሰት ላይ የአጥፍቶ ጠፊ የቦንብ ፍንዳታን በግንባር ቀደምነት ይመራ በነበረ ግለሰብ ላይ ያነጣጠረ ደም ያፋሰሰ ጥቃት በተፈፀመ ከሁለት ቀናት በኋላ መሆኑ ነው።
ሀማስ ጥቃቱን ለመቀጠል ቃል ገብቷል፤ የፍልስጤም አስተዳደር ደግሞ ዋና ዋና የፍልስጤም ባለስልጣኖች በሚሳተፉበትና የአራፋት አስተዳደርን ለመለወጥ የሚያደርጉት ስብሰባዎችን በማደናቀፉ የእስራኤልን መንግስት ይከሳል።
የፍልስጤም ዋነኛ ተደራዳሪ የሆኑት ሳኤብ ኢራንት እንዳሉት የማያቋርጠውን ሁከት ለማቆም አለማቀፋዊ ጣልቃ-ገብነት ያስፈልጋል።
አንድ ነፍሰ-ጡርና የ13 ዓመት ልጅን ጨምሮ ስምንት ሰው የተገደለበት የሰኞው ዕለት የጋዛ ጥቃት እስራኤል ከድርጊቷ እንድትቆጠብ አሜሪካን-መር የሆነ አለም አቀፋዊ ቁጣን ያስነሳ ጥሪ ቀሰቀሰ።
ማክሰኞ ዕለት የእስራኤል ወታደሮች ጋዛ ከተማ ጫፍ በሚገኝ የአይሁዶች መኖሪያ ሠፈር ውጪ አንድ በዕድሜ የገፉ ፍልስጤማዊ እረኛ ገደሉ።
በምዕራብ ዳርቻ /ዌስት ባንክ/ ካላ እና ከራማላ በስተ ሰሜን በኩል በሚገኝ መንደር የስምንት አመት ፍልስጤማዊ ልጅ ወንድምና እህቱን ጨምሮ በእስራኤላዊያን የጠብመንጃ ተኩስ ቆስለዋል ስትል ታለቅ እህታቸው ገልፃልች።
ጥቂት የአሜሪካ ከፍተኛ ወታደራዊ ባለስልጣናት ብዙ ወራትን እንደሚወስዱ ባስጠነቀቁት ሳዳም ሁሴንን ከስልጣን በማስወገዱ ላይ የእንግሊዝ ጠቅላይ ሚኒስትር ቶኒ ብሌርና የአሜሪካ ፕሬዚዳንት ከጆርጅ ደብልዩ ቡሽ ጋር የተወያዩ ሲሆን ሐሙስ ዕለት አዳዲስ የአሜሪካ ወታደሮች ወደ ኢራቅ አቅንተዋል።
ወደ 1000 የሚገመቱ የአሜሪካ ወታደሮች ከ173ኛ አየር ወለድ ብርጌድ በኮርዶች ዕዝ ወደሚገኘው ሰሜናዊ የኢራቅ አካባቢ በፓራሹት ወርደው ተጨማሪ ወታደርና ታንክ በማስገባት የጦር ሠፈር ማቋቋማቸውን የፔንታጐን ባለስልጣናት ገለፁ።
እንደዚሁም በቱርክ በኩል ወደ ሰሜናዊ ኢራቅ እንደሚሄድ የታሰበው ወደ 12000 ወታደሮች የሚገመተው የአሜሪካ 4ኛ እግረኛ ክፍለ ጦር ሐሙስ ዕለት ከቴክሳስ ፎርት ሁድ ወደ ክልሉ መብረር መጀመራቸውን ወታደራዊ አፈቀላጤ ለኤ.ኤፍ.ፒ ገልጿል።
ወታደሮቹ ለሣምንታት ሥራ ፈተው የቱርክን ውሳኔ በመጠባበቅ በባህር ኃይል መርከቦች ላይ ቶይተው አሁን ከሜድትራንያን ባህር ተነስተው ወደ ኩዌት እየገቡ ካሉ መሣሪያቸውን ከጫኑ መርከቦች ጋር ለመገናኘት ነው።
በኢራቅ ውስጥ የሚካሄደው ጦርነት ወራትን ሊወስድ ስለሚችል ድሉን ለማረጋገጥ የአሜሪካን ወታደሮች በብዛት ማጠናከር እንደሚያስፈልግ ዋሽንግተን ፖስት ሐሙስ ዕለት የአሜሪካን ከፍተኛ የጦር ባለሥልጣናትን ጠቅሶ ዘግቧል።
አሸዋማ ውሽንፍር፣ በአደገኛ ሁኔታ ላይ የሚገኝ የአቅርቦት መስመሮች እና እምቢተኛ ጠላት መገኘት «የዩ.ኤስ ወታደራዊ ጄኔራሎች ቀድመው በወጠኑአቸው የጊዜ ገደብና ግመታ ላይ ሰፋ ያለ ዳግም ግመታ እንዲያደርጉ መርቷቸዋል» ፓስት እንደዘገበው።
አንድ ከፍተኛ መኮንን «ይህ እንዴት እንደሚያልቅ ንገረኝ» ብሎ ሹሙን ጠየቀ።
ፓስት እንደዘገበው ብዙዎቹ የዩ.ኤስ ጦር መኮንኖች እንደሚያምኑት ፈጣንና አደገኛ የሆነውን ወደ ባግዳድ የመገስገስ ጉዞ መግታት ዋነኛ ጉዳይ ነው - የአቅርቦት መስመሮቹን ተከላክሌ ለመያዝና መሣሪያዎችን የመጠቀም ነገር በሚያስተማምን ሁኔታ ለማረጋገጥ፣ ወታደሮች እንደገና አቅርቦት እንዲላክላቸው ለማድረግ በተለይም ከቀናት ኃይለኛ የአሸዋማ ውሽንፍርና የኢራቅ ጥቃት በኃላ።
እንደዚሁም ሹሙ የአሜሪካን ማዕከላዊ የመረጃ ድርጅትንና የፔንታጎንን የመረጃ ተንታኞችን ቅሬታ በመጥቀስ የቡሽ ከፍተኛ ባለስልጣናት የኢራቅ ወታደራዊ ኃይሎች የሽምቅ ውጊያ ስልት ተጠቅመው ሊቋቋሙ እንደሚችሉ የተሰጣቸውን ምክር አለመቀበላቸውን ጠቅሷል።
የአሜሪካ ባለስልጣናት ጦርነቱ በታቀደው መሠረት እየተካሄደ መሆኑንና በአሁኑ ጊዜም የአሜሪካ ኃይሎች ከባግዳድ ወደ 100 ኪሎ ሜትሮች /60 ማይሎች/ ርቀት ላይ መሆናቸውን ይወተውታሉ።
የአሜሪካ የመከላከያ ሚኒስትር ዶናልድ ራምስፊልድ የባግዳድ ጦርነት ስህተት ቢገጥመው በባህረ ሰላጤው አካባቢ በቂ ሃይል የለም የሚለውን ጭንቀት አጣጣሉት።
ራምስ ፊልድ ስለጦርነቱ ጉዳይ ለሴናቶሮች ማብራሪያ ከሰጡ በኋላ የወታደራዊ ኃይሎች ቁጥር «እየጨመረ መሆኑንና ይህም ጦርነቱ እስከሚያበቃ ድረስ ይቀጥላል» ሲሉ ለዘጋቢዎች ገልፀዋል።
ይህ በእንዲህ እንዳለ ብሌየር ከቡሽ ጋር ለሁለት ቀናት በካምፕ ዴቪድ የመሪዎች መሰብሰቢያ ለመነጋገር ረቡዕ
ረፋድ ላይ ዋሽንግተን ደርሰዋል።
ውይይቶቹ የዋሽንግተንን የተባበሩት መንግስታትን ሚና ከመቃወም ጋር ተዳምሮ ከሳዳም ውድቀት በኋላ ኢራቅን እንዴት መምራት እንደሚቻል ላይ ያተኮሩ ነበሩ።
ብሌየር የድህረ-ሳዳም አስተዳደርን ለተባበሩት መንግስታት የበላይ ተቆጣጣሪነት የመስጠቱን ነገር በተመለከተ ቡሽን ለማሳመንና ለማሸነፍ ብዙ ዳገት መውጣት ይጠበቅባቸዋል የዋሺንግተን ባለስልጣኖች በጀርመን፣ ሩሲያ፣ በተለይም በፈረንሳይ ላይ ተናደውባቸዋልና ምክንያቱም ወታደራዊ እርምጃ ለመውሰድ የተባበሩት መንግስታት የደህንነት ምክር ቤቱን ድምፅ በማጣታቸው።
ብሌርና ቡሽ ሐሙስ ዕለት በ1600 ሰዓት ላይ የጋራ ጋዜጣዊ መግለጫ ሰጥተዋል።
እንግሊዝ የኢራቅን ወታደሮች ከተጋፈጡት ከ250000 በላይ ከሚሆኑ የአሜሪካ ወታደሮች ጎን ተሰልፈው የሚዋጉ 45000 ወታደሮችን አሰልፋለች።
ቡሽ ጦርነቱ ሊራዘም እንደሚችል አዲስና ጠንካራ ማስጠንቀቂያ ሰጡ።
«ወደ ባግደድ በቀረቡ ጊዜ፣ የኛ ተዋጊ ክፍሎች በጣም የሚያሳዝን የሞተ ሥርዓት ነገር ነበር ያጋጠማቸው» ሲሉ ቡሽ ረቡዕ ዕለት ዘመቻውን የሚመራው ፍሎሪዳ ውስጥ የሚገኘው የማዕከላዊው ዕዝ ዋና መስራያ ቤት ተገኝተው በደስታና በጭብጨባ ለተቀበሏቸው የወታደራዊ ክፍሎች ንግግር አሰምተዋል።
በመቀጠልም «የኢራቅ መንግስትን የመጨረሻ ቀን ለመገመት አንችልም ነገር ግን ላረጋግጥላችሁ የምፈልገው ነገር ቢኖር - ለረጅም ጌዜ በተሰቃየውም የኢራቅ ህዝብ ላረጋግጥ የምወደው ነገር - ለኢራቅ መንግስት የመጨረሻይቱ ቀን አለች፣ ያቺ ቀንም እየተቃረበች ነው» አሉ።
በመጨረሻዋ በቂቃ ቡሽ ከንግግራቸው ያስቀሯት ሐረግ ብትኖር ዘመቻው «ከታሰበለት ሰዓት ቀድሞአል» የሚለውን ነው።
አንጋፋና ቀበላይ የአስተዳደር ባለስልጣን ሲናገሩ ፕሬዚዳንቱ ጥንቁቅ ለመሆን ወስነዋል።
ቡሽ ለ48ቱ አገራትና «የፈቃደኞች ህብረት» ለሚሏቸው በተለይም ለእንግሊዝና ---ዘመቻውን በገሀድ ለምትደግፈው ለእንግሊዝ በክብር አስታውሰዋል።
በተለየ ዜና ደግሞ የዩ.ኤስ የውጪ ጉዳይ ሚኒስቴር ኮሊን ፖወል እንዳስታወቁት ደግሞ በተባበሩት መንግስታት የደረሰባት ዲፕሎማሲያዊ ጫና ቢበዛም ቅሉ የዩ.ኤስን ወታደራዊ ዘመቻ ውሳኔን አስምረውበታል።
«ይህንን ግጭት ማጠናቀቅ ፍላጐታችን ነው፣ አሁን በማስታገስ አይደለም፣ ወይም በማቆም አይደለም ነገር ግን በተቻለ ፍጥነት አጠናቅቶ ወደ ኢራቅ መልሶ ግንባታው ሥራ መግባት እና በቦታው ደግሞ የተሻለ የአስተዳደር ሥርዓትን ማስቀመጥ» ፖል አልጀዚራ ለተባለው የቴሌቪዥን ጣቢያ ባደረጉት ቃለምልልስ አስታውቀዋል።
ከቡሽ ካቢኔ ውስጥ ከሚገኙት አባላት ሁሉ ለስለስ ያሉት ፖል ሲናገሩ ፕሬዚዳንቱ በኢራቅ ላይ ያላቸውን አላማና አመራር ሙሉ በሙሉ እስማማበታለሁ እናም ምንም የመልቀቅ ሀሳብ የለኝም።
«በግሌ ከፕሬዚዳንቱ ጋር እንስማማለን ደግሞም አገልግሎቴን ትልቅ ዋጋ ይሰጡታል» ነበር ያሉት ከአገር ውስጥ የህዝብ ሬዲዮ ጋር ባደረጉት ያለ ምልልስ ላይ።
ከዚሁ ዜና ጋር በተያያዘ የዋል ስትሪት ጆርናል እንደዘገበው በርካታ የእንግሊዝና የአሜሪካ የነዳጅ ድርጅቶች የአሜሪካንና የእንግሊዝን ጦር ሀይሎች የነዳጅ መሬቶች እንዴት ጥቅም ላይ እንደሚውሉና ለመጠበቅ ያስችል ዘንድ በዝግታ መክረዋቸዋል።
እነዚህ ድርጅቶች የእንግሊዙን ቢፒ ኃላፊነቱ የተወሰነ የግል ማህበር እና ዋናውን ቢሮ ቴክሳስ ያደረገው ቡትስ እና ኩትስ አለም አቀፍ የነዳጅ ዘይት ጉድጓድ ጥበቃ ድርጅት ለሰጡት የምክር አገልግሎት አልተከፈላቸውም፣ ነገር ግን የተባበሩት የጦር መሀንዲሶች ምክራቸው ዋናና አስፈላጊ ነበር ብሎአል።
2500 የሚገመቱ የዩኒቨርሲቲ ተማሪዎች ዕሁድ ዕለት በኦሳካ ውስጥ ተያይዘው የሰው ሰንሰለት በመፍጠር «ጦርነት አይኑር» የሚል መፈክር በጃፓንኛ ቋንቋ ፊደል በመፃፍ በኢራቅ ላይ የሚደረገውን አሜሪካ መራሽ ዘመቻ ተቃውመዋል።
ስብሰባውን ከጠሩትና ካስተባበሩት ሀይል አንዱንና የ20 አመቱ ሚያኮ ፉጂ «ይህንን ጦርነት ይቅር አንለውም» ሲል ለፉጂ ዜና አገልግሎት ገልጿል።
ጦርነቱን እንደሚቃወሙት ግለሰቦች ሁሉ የያንዳንዳችን የሆነውን ስሜት ለመጋራት እፈልጋለሁ።
ጂጂ፣ በማዕከላዊ የኦሳካ ሕንፃ አካባቢ ፖርኩ ውስጥ ሊገኙ ከታሰቡት 2000 በላይ ተቃዋሚወች «ጦርነት ይቁም» እና «ፍቅርና ሰላም» የሚሉ መፈክሮችን በመያዝ ከ9፡00 ሰዓት (0600 GMT) በኋላ ተያይዘው የሰው ሰንሰለት ፈጥረዋል።
ተቃውሞው ከጥር ጀምሮ ጃፖን ውስጥ ሌሎች በአሥር ሺዎች የሚገመቱ ሰላም ፈላጊ ሃይሎችን በማሳተፍ ቀጥሏል።
ቅዳሜ በኪዮዶ ዜና አገልግሎ በተሰጠው አስተያየት መሠረት በኢራቅ ውስጥ የሚካሄደውን ወታደራዊ እንቅስቃሴ ከ100 ሰዎች መካከል 78ቶቹ እንደሚቃወሙት የተካሔደው ጥናት ያመላክታል።
ቅዳሜ ዕለት በታተመው የዮሚዩሪ ታዋቂ ጋዜጣ የህዝብ አስተያየት መሠረት ከ1846 አዋቂዎች መካከል 64 በመቶዎቹ ጃፖን አሜሪካን ከመደገፍ በስተቀር «ምርጫ የላትም» የሚል ስሜት ሲኖራቸው 12 በመቶዎቹ ብቻ ጃፖን ጦርነቱን መደገፍ «ይገባታል» ብለዋል።
የእንግሊዙ የገንዘብ ሚኒስቴር ጐርደን ብራውን ማክሰኞ ዕለት የአሁኑን የአገሪቱ የሀይል ተቆጣጣሪ አዲሱ የገንዘብ አገልግሎት ባላስልጣን /ኤፍ.ኤስ.ኤ/ መብት ተከራካሪ አድርገው ሾሟቸው።
የቀድሞው አንጋፋ ባለ ባንክ ካሉም ማካርቲ በሎንዶን የገንዘብ አለም ውስጥ በጣም አስፈላጊ ከሚባሉት ስራዎች ውስጥ አንዱ የሆነውን ሥራ በመስከረም ወር ሊጀምሩ በጊዜው የነበሩት ሀዋርድ ዴቪስ ደግሞ ከስልጣናቸው ወርደዋል።
ዴቪድ በለንደን ዩኒቨርሲቲ በጣም ታዋቂ ከሆኑት ክፍሎች አንዱ በሆነው የለንደን የምጣኔ ሐብት ትምህርት ቤት ሊቀመንበር ለመሆን ይመኛል።
ብራውን፣ ማካርቲ ለገንዘብ ነክ አገልግሎት ባለስልጣኑ ኤፍ ኤስ ኤ ውስጥ «በገንዘብ ነክ ኢንዱስትሪ እንደባለሙያና እንደተዋጣለት የተቆጣጣሪ ሊቀመንበርነት ካካበተው ሕዝባዊ አገልግሎት ወደር የለሽ ልምድ ሊያመጣ ይችላል» አለ።
ማካርቲ በአሁኑ ጊዜ የእንግሊዝን የሃይል ኢንዱስትሪ የሚቆጣጠረውን የጋዝና የኤሌክትሪክ ገበያዎች ጽህፈት ቤትን ወይም ኦ.ኤፍ.ጂ.ኢ.ኤም ን ይመራል።
እንደዚሁም ቀደም ሲል በባርክሌይ ባንክ ውስጥ ከፍተኛ የሐላፊነት ድርሻ ቢ ዜድ ደብሊው እና ክሌይንወርት ቤንሰን፣ ማካርቲ ቀደም ሲል በንግድና ኢንዱስትሪ ክፍል ውስጥ የመንግስት ሠራተኛ ነበር።
በዴቪስ በላይነት የሌሎች የተለያዩ ዘጠኝ አገልግሎት ሰጪዎችን በመውሰድ በሕዳር 1994 ኤፍ ኤስ ኤ ብቸኛ የእንግሊዝ የገንዘብ ነክ አገልግሎቶች ተቆጣጣሪ አካል ነው።
በሰሜን ምስራቅ ህንድ ትሪፑራ በተባለች ግዛት ውስጥ የጥንቆላ ሥራ ፈፅማችኋል የተባሉ አባላት በቁጣ በገነፈሉ የጐሳ አባላት ተቆራርጠው እንደተገደሉ ፖሊስ ሐሙስ ዕለት አስታወቀ።
ከ25 እስከ 30 የታጠቁ ሰዎችን ያቀፈ አንድ ቡድን ከደቡብ ትራፑራስ ግዛት ዋና ከተማ ከሆነችው ከአጋርታላ 60 ኪ.ሜትር /30 ማይልስ/ ርቃ ከምትገኘው የቱልቱሊ መንደር የሚገኝ የአንድ የአጭበርባሪ ሐኪም /ጠንቋይ/ ቤት ማጥቃታቸውን አንድ ቃል አቀባይ አስታውቋል።
«ይህ ቡድን ከአካባቢው ከመሠወሩ በፊት ሶስት የቤተሰብ አባላትን ጐትቶ ካወጣቸው በኋላ በቆንጨራና በጦር ገድሏቸዋል» ሲል ቃል አቀባዩ በስልክ ከአጋርታላ አስታውቋል።
ከተገደሉት መካከል የ55 አመቱ ኒትያሊላ ናኦቲያ የተባለው አጭበርባሪው ሐኪም /ጠንቋይ/፣ በአስራዎቹ ውስጥ የሚገኝ ልጁ እና ማንነቱን ለመለየት ያስቸገረው አንድ የቤተሰብ አባልን ያካትታል።
«ናኦቲያ አስማተኛ ነበር፣ እናም በጥቁር አስማቱ መንደርተኞቹን በመተት በማሰር ከዚያው መንደር አንድ ቡድን ተነስቶ እንዲያጠፋቸው አድርጓል» ሲል ይኽው ቃል አቀባይ ገልጿል።
ፖሊስ ከግድያው ጋር በተያያዘ አራት ሰዎችን ይዞ አስሯል።
የባዕድ አምልኮ፣ አስማት፣ ጋኔን /መናፍስትን/ መጥራት በትራፑራ እና በሌሎች የሰሜን ምስራቅ ህንድ ግዛቶች ውስጥ ለሚገኙ ማህበረሰቦች የጐሣ ባህል አካል ነው።
ብዙ ጐሳዎች የሚከተሉት ዕምነት የአስማትና የባዕድ አምልኮ ቅልቅል እንደሆኑ ይታመናል።
ፖሊስ ዕሁድ ዕለት እንደገለፀው በማዕከላዊ ፑንጃብ ግዛት የሚገኘው አንድ የፖኪስታን ፍርድ ቤት እግዚአብሔርን በማናናቅ በመናገሩ በአንድ ክርስቲያን ሰው ላይ የዕድሜ ልክ እስራት ፈረደበት።
በፋይሳላባድ ወረዳ ኢንደስትራዊቷ ከተማ የአውራጃ ዳኛ ሻሂድ ራፊቅ በ1990 በአናሳ ክርስትያን ማህበረሰብ በተካሄደው የተቃውሞ ስብሰባ ወቅት ራንጅ ማሲህ የቁራንን ጥቅሶች ማንቋሸሹን ደርስውበታል።
ቅዳሜ በተሰጠው የፍርድ ውሳኔ ላይ፣ ራንጅ የ50000 /ወደ 870 የአሜሪካ ዶላር/ ቅጣት እንዲከፍል ዳኛው አዘዋል ብለዋል።
ራንጅ የተወነጀለው የከተማዋ ጳጳስ በ1985ቱ ኃይማኖትን የማንቋሸሽ ሕግ ምክንያት ራሳቸውን ከገደሉ በኋላ በተካሄደው የክርስቲያኖች የተቃውሞ ሰልፍ ወቅት በፋይሳላባድ ውስጥ የቁራንን ጥቅሶች የያዘ ማስታወቂያ በመቅደዱ ነው።
በሕጉ ላይ የተቃውሞ ዘመቻ ላይ የነበሩት የፋይሳላባዱ የካቶሊክ ጳጳስ ጆን ጆሴፍ ዳኛው ክርስትያኑን አዮብ መሲህን በ1990 በመንጀለኛነት ሲፈርድበት ከሳህዋል አውራጃ ፍርድ ቤት ውጭ ጭንቅላቱ ላይ ተኩሶ ራሱን ገደለ።
አዮብ መሲህ በ1998 የእስልምናን ዝና በማጥፋቱ የአክራሪ የእስላም መሪዎችን ላስቆጣው ለእንግሊዙ ሳልማን ሩሽዲ «ሰይጣናዊ ጥቅሶች» ድርሰቱ ያለመረጃ በመከራከሩ ተቀጥቶ ነበር።
ኢምና የፖኪስታን ከፍተኛ ፍርድ ቤት እስልምናንም ሆነ ነቢዮ መሐመድን የሚያንቋሽሽ አንድም ቃል አለመናገሩን የካደውን አዮብ መሲህን በነፃ ለቋል።
በፖኪስታን ወንጀለኛ መቅጫ ሕግ መሠረት ሃይማኖትን ማንቋሸሽ በሞት ያስቀጣል።
ይሁን እንጂ እስካሁን በአገሪቱ በሃይማኖት ማንቋሸሽ ምክንያት የሞት ቅጣት አልተፈፀመም።
የክርስቲያን መብት ተከራካሪዎች በሟቹ ወታደራዊ ጄኔራል ዝያ-ውል ሐቅ የተጀመረውን ሕግ የሚቃወሙት ሕጎቹ በአብዛኛው የሚውለው ክርስቲያኖችን ለማሰቃየት ወይም አክራሪዎችን በአገሪቱ ለማስፈር ነው ይላሉ።
የእስራኤል የውጪ ጉዳይ ሚኒስቴር ሲልቫን ሻሎም ሮብ ዕለት ከአቻቸው ከካታሪው ሼህ ሀመድ ቢን ጃሲም ጃባር አል-ታኒ ጋር በፖሪስ ሲነጋገሩ ካታር በመካከለኛው ምስራቅ የሠላም ሂደት ላይ ያላትን ሚና አስምረውበታል።
ሻሎም በሰጡት የጋራ ጋዜጣዊ መግለጫ እንደተመለከተው ትናንሾቹ የባህረ-ሰላጤው መንግስታት በቅርቡ ከተሾሙት የፍልስጤም ጠቅላይ ሚኒስቴር መሀመድ አባስ ጋር ያላቸው ጥብቅ ግንኙነት የሰላሙ ሒደትን ያጐለምሳል።
«እኛ የመካከለኛው ምስራቅ ሠላም ሂደትን ተወያይተንበታል»
«አንድ ሠዓት ያለፈ ንግግር ካደረግን በኋላ የሁለቱንም አገር ድርጅቶች የእስራኤልና የአረብ አገሮችን ፍላጐት ካረጋገጥን በኋላ ወደ ስምምነት ጠረጴዛ ላይ እንዲመጡ የተቻለንን አድርገናል» አሉ ሻሎም።
«ካታር በዚህ ጉዳይ ላይ በጣም ዋነኛ ሀገር ናት»
«እኔ የካታሩ የውጪ ጉዳይ ሚኒስቴር ከአቡ ማዜን ጋር ያላቸውን ጥብቅ ግንኙነት አውቃለሁ» አሉ የአባሰን ሌላ ስም በመጠቀም።
ይህ ስብሰባ ሻሎም እንደ አውሮፖ አቆጣጠር የካቲት 27 የውጪ ጉዳይ ሚኒስቴር ሆነው ቢሮ ከያዙ በኋላ ከአረብ አቻቸው ጋር የተገናኙበት የመጀመሪያው አጋጣሚ ነበር።
ካታር ከአረብ ሀገራት የሚመጣባትን ትችት ሁሉ በመጋፈጥ ከእስራኤል ጋር ዲኘሎማሲያዊ ግንኙነቷን ሣታጠብቅ የኢኮኖሚ ትስስር አላት።
ከዚያ በኋላ ሻሎም ከእንግሊዙ ጠቅላይ ሚኒስቴር ቶኒ ብሊየር እና ከውጪ ጉዳይ ሚንስቴር ጃክ ስትሮው ጋር ለመነጋገር ወደ ለንደን በረሩ።
የዩ.ኤስ ፕሬዚዳንት ጆርጅ ደብልዩ ቡሽ ለካናዳ ጠቅላይ ሚኒስትር ለጂን ችሬቲየን በኢንዱስትሪ የበለጸጉት አገሮችና ሩሲያ በሚቀጥለው ጊዜ በሚያደርጉት የመሪዎች ስብሰባ ላይ ሊያገኙዋቸው መጓጓታቸውን ሰኞ ዕለት በስልክ የገለጹላቸው መሆኑን ኋይት ሐውስ ማክሰኞ ዕለት ተናግሯል።
«ሁለቱ መሪዎች ስለሚቀጥለው የቡድን 8 ስብሰባ፣ ስለዩ.ኤስ - ካናዳ /ግንኙነት/ እና ስለሌሎች ዓለም አቀፋዊ አሳሳቢ ጉዳዮች መወያየታቸውን «የቡሽ ቃል አቀባይ አሪ ፍሌሸር ፖሪስ ውስጥ ከጁን 1-3 ከሚካሄደው የመሪዎች ስብሰባ በፊት ትንሽ ቀናት ቀደም ብሎ ተናግሯል።
«ኢቪያን ውስጥ እርስ በርሳቸው ለመገናኘት እንደጓጉ ሁለቱም ተናግረዋል።
እንዲሁም ስለ አፍግሃኒስታን፣ በዲሞክራሲያዊ ሪፑብሉክ ኮንጐ ውስጥ ስላለው ሁኔታና ስለዓለም አቀፋዊ ኢኮኖሚ አንስተው መነጋገራቸውን» ፍሌሸር ገልጿል።
ሰኞ ዕለት ችሬቴን ለጋዜጠኞች ሲናገሩ ከየካቲት መገባደጃ ጀምሮ ያልተነጋገሩት እሳቸውና ቡሽ ኢራቅን፣ በሚቀጥለው የሚደረገውን በኢንዱስትሪ የበለጸጉ የቡድን 8 አገሮች የመሪዎች ስብሰባንና የአፍሪካን እርዳታ ጨምሮ ስፋት ባላቸው ጉዳዮች ላይ መወያየታቸውን ገልጸዋል።
«ምንጊዜም በጥሩ ሁኔታ ላይ ነው የምንገኘው።
በአንድ ጉዳይ ላይ አንዲሁ አንስማማም» ብለዋል የካናዳ መሪ።
የሕንድ ዋና ተቃዋሚ ኮንግረስ ፖርቲ የክፍለ ሀገር ኃላፊ ለምርጫ በሚደረገው ቅስቀሳ ላይ ፕሬዚዳንቱም ሆኑ ጠቅላይ ሚኒስትሩ ሁለቱም ባለትዳር ባለመሆናቸው የተነሳ ሕንድ በተፈጥሮ «አቅጣጫ» እየተንገላታች ነው ማለታቸውን ቅዳሜ የቀረበው ዘገባ ገልጿል።
የሕንድ ጋዜጣ ታይምስ የመካከለኛው ሕንድ የማድህያ ፕራዴሽ እስቴትን ዋና ሚኒስትር ዲግቪጃይ ሲንግን ንግግር ጠቅሶ እንዳቀረበው ጠቅላይ ሚኒስትር አታል ቤሃሪ ቫጅፖይና ፕሬዚዳንት አብዱል ካላም ያለ ትዳር በመኖራቸው የሕንዱን የዝናብ አምላክ ቫሩናን አስቀይመዋል ብለዋል።
«አገሪቱ በወንደ ላጤ ፕሬዚዳንትና ባላገባ ጠቅላይ ሚኒስትር እየተገዛች ነው።
ይህም በሂንዱ ሻስትራስ /መጻሕፍት/ መሠረት ገደ ቢስነት በመሆኑ ሞቃት ነፋስና ድርቅ እየተስፋፋ የሄደው በዚህ ምክንያት ነው ብሏል ሲንግ።»
«ጠቅላይ ሚኒስትር ቫጂፖይ ብቻ ሳይሆኑ ፕሬዚዳንት ካላምም እንዲሁ በወንደላጤነት መኖራቸው አገሪቱን ደረቅ እንድትሆንና ለም መሬት እንድታጣ አድርጐታል» ብሏል በተጨማሪ።
ሲንግ የሰጠው መግለጫ «የንቀት ንቀት» በማለት የብሃራቲያ ጃናታ ገዥ ፖርቲ ዋና ጸሐፊ ፕራሞድ ማሃጃን በንዴት መልሷል።
ሕንድ ከግንቦት አጋማሽ ጀምሮ 1403 ሰዎችን በገደለው ሞቃት ንፋስ ስትገረፍ ነው የቆየችው።
የአገሪቱ የምዕራብ በረሃ እስቴት ራጃስታንም እንዲሁ አምስት ዓመት ሙሉ ባላቋረጠ ድርቅ ውስጥ በመቆየቷ እየተደገፈች ነው ያለችው።
ባለሥልጣናት እንዳሉት ሰኞ ዕለት ሰኔ 8 ቀን የ22 ዓመቷ ሴት፣ ሙት ሕፃን በሰማያዊ ፕላስቲክ መያዣ በተገኘበት ገጠራማ ዊስኮንሲን የሁለትኛው ሕፃን አፅም ተገኝቷል።
እናትየዋ ክሪስቲና ስኮት ሁለቱንም ሕፃናት በብርድስ ክራክ ሪችላንድ አውራጃ በወላጆቿ ቤት ውስጥ በሚስጥር መውለዷን ለፓሊስ ተናግራለች፤ አንዱ ፆታው ያልታወቀ ልጅ በሚያዝያ 1993 ስትወልድ ሌላዋን ሙሉ በሙሉ ሴት የሆነች ልጅ ጥር 6 ተገላግላለች።
ሰኔ 25 ቀን ከጓደኛዋ ጋር ስትሄድ ፖሊስ ቅዳሜ ዕለት አቢሌን ቴክሳስ ውስጥ አሠራች።
በግድ-የለሽነት የነፍስ ግድያና በጥር ወር የተለመደውን የሟቹን ሕፃን ሬሳ በመደበቋ በመጀመሪያ ደረጃ ክስ በ50000 ዶላር ዋስትና ተይዛለች።
ስኮት ለሕፃኑ እንክብካቤ እንዳላደረገችና ከ30 ደቂቃ በኋላ መሞቱን ለፖሊስ ተናግራል።
እንደወንጀለኛ ሕግ ሕፃኑ መሞት ነበረበት ብላለች።
የሴትየዋ ወላጆች የሆኑት ዊሊያምና ናንሲ ስኮት፣ በቤታቸው ውስጥ የተከሰተውን የመጥፎ ጠረን ምንጭ ሲፈልጉ የመጀመሪያው ሕፃን ሬሣ በቁም ሣጥኗ ውስጥ እየበሰበሰ አግኝተውታል።
ከሳሹ፣ ስኮት ወደ ቴክሳስ ከመሄዷ በፊት ሬሳውን አንድ ጌዜ በቢርድስ ክሪክ ቤት በቁም ሣጥን ውስጥ፣ ሌላ ጊዜ በሪችላንድ በመኪናዋ ዕቃ መያዣ ውስጥ ሌላ ጌዜ ደግሞ በሪችላንድ ማዕከል አፖርትማዋ ቁምሣጥን ውስጥ ወዲያ ወዲህ ማዟዟሯን እንደነገረችው ተናግሯል።
የፖሊስ መኮንኑ ስለሁለተኛው ሕፃን ሌላ ዝርዝር መግለጫ አልሰጠም።
አንድ የፍልስጤም የደህንነት ምንጭ እንዳለው እስራኤል ዋናዎቹን የባህር ጠረፍ ግዛት የፍተሻ ቦታዎች እንደለቀቀች ሰኞ ዕለት የፍልስጤም ኃይሎች ፍልስጤሞች ከ33 ወራት የፍልስጤሞች አመፅ በፊት ይዘውት ወደ ነበረበት ተመልሷል።
ምንጩ እንደጠቀሰው የፖሊስ መኮንኖች በጋዛ ሠርጥ ዙሪያ ቦታውን በመያዝ ኢስቲፋዳ እስከፈነዳበት 1992 ድረስ አይተውት የማያውቁትን ነፃ እንቅስቃሴ እየተጠቀሙበት ነው።
«የፍልስጤም ፖሊስ ከመስከረም 17 ቀን 1993 በፊት ይዞት የነበረውን የሥራ ቦታና ሐላፊነቶች በሙሉ ወስዷል።
ምንጩ እንዳለው ይህ መሣሪያ ይዞ በመኪና ሆኖ በነፃ መንቀሳቀስ ኢስቲፋዳ ከተጀመረ ወዲህ ለመጀመሪያ ጊዜ ነው።»
ይህ እንቅስቃሴ የሚያመለክተው በአሜሪካ የሚደገፈው የመካከለኛው ምስራቅ «የሰላም መንገድ ካርታ" ለመተባበር አረቦች እርምጃ መራመድና ለወራት በእስራኤልና በፍልስጤሞች መካከል የተካሄደውን ደም መፋሰስ በማቆም ዘላቂ ሰላም ለማምጣት የታለመ ነው።
ዕሁድ ከቀትር በኋላ የእስራኤል ወታደሮች ከሰሜናዊ የቤይት ሐኖን ከተማን መልቀቅ ተከትሎ ፖሊስ እዚያ ያለውን የሥራ ቦታና ጎረቤት የሆነችውን የቤይት ላህያ ከተማን ይዟል አለ።
እንደዚሁም በድንበሩ ዙሪያ ከእስራኤል ጋር ተሰልፈዋል።
ማስረከቡ ለፍልስጤም ባለስልጣናት እንደዋስትና ማረጋገጫ ነው፤ ይህም ሁሉን ነገር በሚቃወሙት ቡድኖች በአይሁዶች ግዛት ላይ የሚደረገውን ምስጢራዉ ጥቃት በመቆጣጠሩ ረገድ እንደትልቅ ሥራ መታየት ያለበት ነው።
በሦስት ዓመት ውስጥ ለመጀመሪያ ጊዜ በተቀሰቀሰው ሌላ የአረቦች አመፅ ውስጥ የእስራኤል ጦር ፍልስጤማውያን ጋዛን በሚያሻግረው መንገድ በነፃ እንዲንቀሳቀሱ የፈቀዱላቸው በባህር ዳር ዳርቻ የሚገኙ ሦስት ዋነኛ የፍተሻ ጣቢያዎች እየለቀቁ በወጡበት ጊዜ ነበር።
ሠራዊቱ ከለቀቀ በኋላ የኪናው እንቅስቃሴ በደቡባዊ የጋዛ ከተማ፣ በካከለኛው የጋዛ ሠርጥ በአል-ባላህና በእንግዳ መቀበያው መገናኛ በደቡባዊ ዴር አል-ባላህ በኔዛሪም መገናኛ ውስጥ በነፃ ይፈሳል።
የጋዛን ሠርጥ ርዝመት የሚሸፍኑትና በመንገድ ላይ የሚገኙት ሶስቱ ወታደራዊ የፍተሻ ቦታዎች ጉዞውን ከደቡብ ወደ ሰሜን በመቀየር የ30 ደቂቃ መንገድ የነበረውን ወደ ሶስት ሰዓት አሰልቺና አድካሚ የመከራ ጉዞ በመቀየር የወረራውን አስፈሪ ገፅታ አመልክተዋል።
ምንጩ፣ እስራኤል እስካሁንም ድረስ የኪሱፊምንና የእንግዳ መቀበያውን ማገናኛ ሁለት ወታደራዊ የጥበቃ ቦታዎች እንደለቀቀች በማመልከት «እስራኤል ከጥቂት ጉዳዮች በስተቀር ብዙዎቹን ስምምነቶች ተግብራለች» አለ።
ምንም እንኳን ጋዛን በሚያቋርጡ መንገዶች ዙሪያ ነፃ እንቅስቃሴ ቢኖርም ሌሎች ብዙ መንገዶች ሣይከፈቱ ቀርተዋል አለ።
ከምስራቅ ወደ ምዕራብ መስመር የተዘረጋው የካረኒ-ኔትዛሪም መንገድ ያኔም እንደትዘጋ ነበረች፣ በደቡባዊ የእንግዶች መቀበያን የሚገጥመው ክፍር-ዳሮም ሰፈራ አጠጋብ የሚያልፈው ክፍሉ አውራ መንገድም እንዲሁ የተዘጋ መሆኑን ጠቀሶ ተከታዮቹ ሣምነታት ሊከፈቱ እንደሚቻሉ በተጨማሪ አስታውቋል።
ከደቡብ የራፋህ ከተማ ጠረፍ ወደ ካሃን ዩኒስ የሚያመራው ሌላው መንገድ ከ10 ቀናት በኋላ ይከፈታል አለ።
የፍልስጤሞችን ስሞታ ለመቅረፍ ሲባል ያእስራኤሎች የጦር ምንጭ እንዳረጋገጠው ወታደሮች በኔት-ዛሪም መተላለፊያ ለይና በደቡባዊ የእንግዶች መቀበያ መገጣጠሚያላይ ትልቅ በር የተከሉ ሲሆን የአይሁድ ሰፋሪዎች መንገዱን ለመጠቀም በሚፍልጉበት ብቻ የሚኖሩ ይሆናሉ።
ከ35 ዓመት ዕድሜ በታች ላሉት ፍልስጤማውያን በነፃ እንዲንቀሳቀሱ የሚፈቅደው ክልከላ እስካሁንም ይሠራል፤ ሆኖም ሰኞ ከቀትር በኋላ ወይም ማክሰኞ ጧት እንደሚነሣ ይጠበቃል።
የደህንነት ምንጮች እንዳሉት መከላከያው ጋዛ ሠርጥንና ግብፅን የሚያቋርጠውን የራፋህን ጠረፍ ለፍልስጤማውያን አስረክቧል።
ስድስት የፍልስጤም የፖሊስ መኮንኖች አመፁ በተጀመረ በጥቂት ጊዜ ውስጥ በእስራኤል ወታደሮች ወደ ተወሰደው የፍልስጤም ጠረፋማ አቋራጭ ክፍል እንዲመለሱ ተፈቅዶላቸዋል።
ምንም እንኳን በመጨረሻ እስራኤል ቀጠናውን ብትቆጣጠርም ለፍልስጤሞች የተወሰነ የራስ ገዝ መብት በሰጠው በ1993 የኦስሎ ስምምነት መሠረት ግብፅን የሚዋሰነው የራፋህ ጠረፍ በሁለቱ በእስራኤልና በፍልስጤሞች በጋራ እንዲተዳደር ነበር።
በመርህ ደረጃ፣ ማቋረጫው በሁለቱ መሃል ለእንቅስቃሴ ክፍት ቢሆንም -- ብዙ ጊዜ ባልታወቀ ምክንያት በተደጋጋሚ በእስራኤሎች እየተዘጋም ቢሆን -- የፍልስጤሞች ምድብ ከሁለት ዓመት ለበለጠ ጊዜ በእስራኤል ሲጠበቅ ቆይቷል።
ዛሬ ጧት ቴሌግራፍን ያነበቡ እንግሊዛዉያንን ሁኔታ ለማየት መጠጥ ቤት ብሆን ኖሮ ጥሩ ነበር፤ የእንግሊዝ የመሣሪያ ሕግ በተሳሳተ ኢላማ ላይ ያነጣጠረ ነው፤ ዓለም አቀፍ የመሣሪያ ሕግ ኤክስፐርት እንደተናገረው ባለፉት ጥቂት ዓመታት የታዩትን ግዙፍ የመሣሪያ ጥቃቶች መቋቋም እያቃታቸው፣ ሕጋዊ የመሣሪያ ባለቤትነትን በማጣመም ወንጀለኛነት እንደሆነ ይቆጥራሉ።
ፕሮፌሰር ጋሪይ ማውስር እንዳሉት ብሪታኒያ በሕጋዊ መሣሪያ ባለቤቶች ላይ በማተኮር እንደ ካናዳና አውስትራሊያ ተመሳሳይ ስህተት እየሠራች ነው፤ ዱንብላን ላይ እንደደረሰው የግድያ አይነት የመሣሪያ ወንጀል የፈጸመው የሕግ አስከባሪው ማኀበረሰብ ክፍል ከትክክለኛው መንገድ ወጥቶ ነው።
የአገር ውስጥ ጉዳይ ሚኒስትርና የፖሊስ ባለሥልጣናት በዚህ ፋንታ ከወንጀለኞች እጅ መሣሪያ እንዳይገባ መከልከል አለባቸው» ብለዋል ካናዳ ውስጥ በራሱ የሚንቀሳቀሰው ፍሬዘር ኢንስቲትዩት አባል የሆኑት ፕሮፌሰር ማውሰር።
ከተወካዮች ምክር ቤትና ከካናዳ የህግ መወሰኛ ምክር ቤት ለተመረጠ ኮሚቴ መረጃ አቅርበዋል፤ እንዲሁም በብሪታኒያ ጐዳናዎች የመሣሪያ ወንጀል እየተባባሰ እንደሚሄድ ተንብየዋል።
የፕሮፌሰሩ ማስጠንቀቂያ የመጣው የመሣሪያ ወንጀል አደጋዎች የሰራተኛው መንግሥት በ1997 ሥልጣን ይዞ ከነበረበት ወቅት አሁን ሲታይ ከእጥፍ በላይ በጨመረበት በኢንግላንድና በዌልስ ባለበት ሁኔታ እና በአማካይ በቀን 29 ሰዎች በሚገደሉበት ጊዜ ነበር።
ባለፉት ሁለት ዓመታት ተማሪዎችና ሕፃናት በጠብመንጃ የተገደሉበት ወይም የቆሰሉበት ሁኔታ ታይቷል።
«የፖለቲካን ትክክለኛነት የሚያስከትሉ ነገሮች በሥራ ላይ መሆናቸውን አምናለሁ።»
ፖሊስ የዲሲፕሊን ርምጃ መውሰዱ፣ የአገር ውስጥ ጉዳይ ማኒስቴር ግንባር ቀደም መሆኑና በሕጋዊ መንገድ በተያዙ መሣሪያዎች ላይ ተደራራቢ ሕግ ማውጣቱ ፍሬቢስ ነገሮችን ያስከትልና እንዲያውም ፖሊሶች ተሞኝተው ስለመሣሪያ ወንጀል አንድ ነገር እያደረግን ነው ብለው እንዲያምኑ ያደርጋቸዋል።
እንደ የሚያሳዝነው እውነት ከሆነ የፖሊስ መኮንኖች እንግሊዝ ውስጥ ከሆነ ቦታ ገበሬዎች ሕጉን አክብረው እንደሆነ ለማወቅ ቁም ሳጥናቸውን ሲፈትሹ የመሣሪያ ሰርቲፊኬት ያልሞላ አንድ ሰው መሣሪያውን በድብቅ ወደ አገር ውስጥ ያስገባል ወይም ለከተማ ወጣቶች ይሸጣል» አሉ ፕሮፌሰር ማውሴር በተጨማሪ።
በዓመቱ ውስጥ እስከ ወርሀ ሰኔ ድረስ የተመዘገቡ የመሣሪያ ወንጀሎች በሶስት በመቶ በመጨመር 10,590 አደጋዎች ደርሰዋል።
ሁለት ሶስተኛ የሚሆኑ የመሣሪያ ወንጀሎች የተፈጸሙት በለንደን፣ ቢርሚንጋሃም እና ማንችስተር ውስጥ ነው።
እንግሊዝ ውስጥ በግል መሣሪያ መያዝን የሚያግደው ምክንያታዊ የልሆነው ደንብ በተግባር ከዋለ ጀምሮ ወንጀሉ እየተበራከተ መሆኑ ለእነዚህ ሰዎች ምናቸውም አይደል።
ያ እስካለ ድረስ ደኀንነት ይሰማቸዋል።
የመከላከያ ሚኒስትር ዶናልድ ራምስፊልድ ዛሬ በቀረበው የጥያቄን መልስ ዝግጅት ከወታደሮች ጋር ተሳታፊ ነበሩ፤ ይህም የሚያስደስት እንጂ ምንም ነገር አልነበረም።
ደስተኛ ያልሆኑ ወታደሮች በረጅም እርቀት እርምጃ ተደርጐ ብረት ለበስ መኪናዎች ባለመኖራቸው ቅሬታቸውን ለራምስፊልድ ገልጸዋል።
ከአሶስየትድ ፕሬስ የቀረበ ጥያቄ ነበር፦ «ወደ ጦርነት የምትገባው ያሉህን ወታደሮች ይዘህ ነው» አሉ ራምስፊልድ ሲመልሱ፤ «እንዲኖርህ የምትፈልገውን ወይም ተስፋ የምታደርገውን ወታደር ይዘህ አይደለም።»
ቶማስ ዊልሰን መከላከያ ሚኒስትሩን እንዲህ ጠይቋቸው ነበር፤ «ወታደሮች የብረት ቁራጭ ለማግኘት ለምን ቆሻሻ ማጠራቀሚያዎችን ሲፈልጉ ይውላሉ? መኪናዎቻችንስ ብረት ለበስ ለማድረግ ባልስቲክ ብርጭቆችን ለማግኘት ለምን እንደራደራለን?»
ከራምስፊልድ ጋር ለመገናኘት የተሰበሰቡ 2300 የሚሆኑ ወታደሮች በጥያቄው በመማረክ ጩኸትና ጭብጨባ አስተጋቡ።
«ከእኛ ጋር ወደ ሰሜን ይዘናቸው የምንሄዳቸው ተገቢ የሆኑ ብረት ለበስ ተሽከርካሪዎች የሉንም» አለ ዊልሰን ከጠየቀ በኋላ ሲያጠናቅቅ የናሽቬሊ ቴን ተወላጅ።
ክፍሉ የቴናሲ አርሚ ናሽናል ጋርድ፣ 278ኛ ሬጂሜንታል ኮምባት ቲም የሆነው የአውሮኘላን መካኒክ ዊልሰን ለአንድ ዓመት የሥራ ጉብኝት ታዞ ወደ ሰሜን ኢራቅ መኪና እየነዳ ሊሄድ እንደተዘጋጀ ፔንታጐንን ለአንድ ዓመት ያህል ያደናገረበትን ጥያቄ ለማቅረብ ጣቱን ከችግሩ ላይ ቀሰረ።
አልፎ አልፎ ይሁን እንጂ፣ በሕዝባዊ ስብሰባ ላይ ፍርጥ ተደርጐ የቀረበ ነበር።
ራምስፊልድ እንዳሉት ሠራዊቱ ብዙ ሁሚቪስና በተቻለ መጠን ተጨማሪ ብረት የለበሱ ሌሎች ተሽከርካሪዎችን ለማግኘት ገንዘብ አላጠራቀመም ወይም ጥረት አላደረገም።
በተጨማሪ እንደተናገሩት አንዳንዶች እንደሚያስቡት ብረት ለበስ ሕይወትን የሚያድን አይደለም።
«በዓለም ያለውን ብረት ሁሉ ሰብስበህ ታንኩን ልታለብሰው ትችላለህ፣ ታንክ /እስካሁንም/ ሊፈነዳ ይችላል» ብለዋል።
በጣም የሚስማማ መልስ ነው ለማለት አይቻልም።
ከአሶስየትድ ፕሬስ የቀረበ፦ ከሕግ አስከባሪ መኮንኖች፣ ከወታደራዊና ከደኀንነት ጠባቂዎች በቀር ማንኛውም ሰው ቀላል መሣሪያ እንዳይዝ የሚከለክል ስለመሣሪያ እገዳ በወጣው ሐሳብ ላይ የከተማ ነዋሪዎች በሚቀጥለው ዓመት ድምፅ ይሰጣሉ።
በሚቀጥለው ህዳር በድምፅ ካለፈ ነዋሪዎች በቤታቸው ወይም ንግድ ቦታቸው ያስቀመጡት መሣሪያ ለማስረከብ 90 ቀናት ይኖሯቸዋል።
የቀረበው ሐሳብ መሣሪያ ባላቸው ሰዎች ቡድን ወዲያውኑ ሕገ ወጥ እንደሆነ ተቆጥሮ ተሰርዟል።
መሣሪያ መያዝ የሚፈቀደው ለፖሊስ መኮንኖች ለጦር ሠራዊት አባላትና «በተቀጠረበት የሥራ ክልል አካባቢ ንብረትንና የሰውን ሕይወት ለመጠበቅ ለተቀጠረ» ለማንኛውም ሰው ብቻ እንደሆነ በሚወስደው እርምጃ ተገልጿል።
የካሊፎርኒያ የመሣሪያ ባለቤቶች፣ ሳክራሜንቶ ያለው የምክር ቤት አባላትን ለማግባባት የሚሞክረው ቡድን፣ የመሣሪያ እገዳውን በፍጥነት ሕግ ወጥ ብለውታል።
የቡድኑ ሥራ አስፈፃሚ ዳይሬክተር ሳም ፖሬድስ እንዳለው የአካባቢው መንግሥታት ያልተሰጣቸውን የእስቴት ሥልጣን በኃይል በመጠቀም መሣሪያን መቆጣጠር እንደሌለባቸው የእስቴቱ ሕግ ይከለክላል።
“የሚገርመው ነገር በመረጠው የሥራ መስክ ለማትረፍ ለሚፈልግ ለማንኛውም ወንጀለኛ ሳንፍራንሲስኮን የተመቻቸች እንድትሆን ለማድረግ ማሰባቸው ነው” ፓሪድስ ሲናግሩ።
ዋሽንግተን ዲ.ሲ በአሁኑ ወቅት ተራ ዜጋ የነፍስ ወከፍ መሣሪያ እንዳይዝ ያገደች ብቸኛዋ ታላቅ የአሜሪካ ከተማ ናት።
የብሔራዊ መሣሪያ ማኀበር የሕዝባዊ ጉዳዮች ዳይሬክተር አንድሪው አሩላናንዳም እንዳለው ሳንፍራንሲስኮ ያችን ከተማ በሞዴልነት ለመጠቀም ደካማ ትሆናለች።
«የመሣሪያ ቁጥጥር የሚሠራ ከሆነ ዋሽንግተን የወደብ መብራት ትሆናለች።
ይሁን እንጂ የዩናይትድ እስቴትስ ግድያ የበዛበት ዋና ከተማ ናት” ብለዋል።
የመሣሪያው እገዳ ከጸደቀ ከጥር 2006 ጀምሮ ተግባራዊ ይሆናል።
የቀኑ ጥቅስ፦ «መሣሪያ ሊፈቀድ የሚችለው ለፖሊስ መኮንኖች፣ ለደኀንነት ጥበቃዎች፣ ለጦር ሠራዊት አባላትና በተቀጠረበት የሥራ ክልል አካባቢ ንብረትንና የሰው ሕይወትን ለመጠበቅ ለተሰማራ ለማንኛውም ሰው ብቻ ነው።»
እናም ራስን ለመከላከል በሚያስችል መስክ ንብረትን ወይም ሕይወትን መጠበቅና ቤትን አስከብሮ መኖር አልተፈቀደም።
አዎ አያስፈልግም።
ሕዝቡ ይህን እርምጃ ደግፎ ድምፅ ከሰጠ የዝርፊያና የአፍኖ መውሰድ መጠን በጣም እየተስፋፋ ሲሄድ የሐዘን ተካፋይ መሆን አጅግ ይከብዳል፤ ምክንያቱም ቤት ሰርሳሪዎች ቤቶች አለመጠበቃቸውን ያውቃሉ፤ ሰዎችን እያፈኑ የሚወስዱትም የራሳቸው ኀሊና ካልወቀሳቸው በቀር ሊያጠቁት የፈለጉትን ሰው ከመውሰድ የሚያግዳቸው ምንም ነገር እንደሌለ ያውቃሉ።
ከእናቷ ማህፀን ተቆርጣ የወጣችው አንዲት ሕፃን ከአድካሚ ፍለጋ በኋላ ተገኝታለች፤ ባለሥልጣናት እንደተናገሩት እናቲቱን አንቃ ገድላ ሕፃኗን ሰርቃ የወሰደችውን ሴት አስረዋል» ብሏል አሶስየትድ ፕሬስ።
ቅዳሜ ዕለት ሕፃኗ በጥሩ ሁኔታ ነበረች።
የሜልቮርን፣ ካንስስ ነዋሪ የሆነችው የ36 ዓመቷ ሴት ሊዛ ኤም.ሞንቶጐመሪ አርብ ዕለት ማታ ተይዛ አፍኖ በመውሰድና በመግደል ተከሳለች።
ዕድሜዋ 23 ዓመት የሆነችው ቦቤ ጆ እስቲኔት ከሚዙሪ ሰሜን ምዕራብ ከተማ እስኪድሞር ውስጥ ነጭ ቀለም በተቀባው ትንሽ ቤቷ በደም ባሕር ተነክራ ሐሙስ ዕለት ተገኝታለች።
የ8 ወር ነብሰ ጡሯ እስቲኔት ከዚህ ቀደም ሲል ከእናቷ ጋር በስልክ እየተነጋገረች እንዳለች በስልክ ሲጨዋወቱ የነበረችው ሴት ከበሯ መቆሟን በመግለጽ ስልኳን እንደዘጋች ባለሥልጣናቱ ተናግረዋል።
የዩ.ኤስ ጠበቃ ቶድ ግሬቭስ እንደተናገረው ሞንቶጐሞሪ ከእስቲንኔት ጋር የተገናኘችው መሥመሩ ክፍት በሆነ የመልእክት ቦርድ እንደሆነና ባለሥልጣናቱም በኮምፒውተር መረጃ ማግኘት እንዲቻል አድርገው እንዳስተካከሉት ገልጿል።
ሞንቶጐመሪ አይጥ ለማደን የሰለጠነ ውሻ ከእስቲንኔት ለመግዛት ትፈልግ እንደነበር ተናግሯል።
ወንጀለኛው ሞንቶጐመሪ ባቀረበችው ቅሬታ ሐሙስ ዕለት ለገበያ 40 ማይል ያህል ተጉዛ ወደ ቶፔካ፣ ካንሳስ መሄዷን ገልጻለች።
ሴትየዋ ለእሷ ባለቤት ስልክ ደውላ በምጥ እንደተያዘችና እንደተገላገለች ነግራዋለች ብላለች።
በሚቀጥለው ቀን ባለሥልጣናቱ እንዳሉት ሞንቶመሪ ሴትየዋን ከኋላዋ ደርሳ በማነቅ ማህፀኗን ከፍታ ልጅቷን ካወጣች በኋላ እትብቱን መቁረጧን ማመኗን ገልጸዋል።
በዚህ ኀብረተሰብ ውስጥ የእናቱ ማሕፀን ተቀዶ የወጣ ሽል የተባለ ነገር «ወንድም» ሆነ «ሴት» ምን እንደምንለው አይገባኝም።
በ8ኛው ወሩ በውርጃ ምክንያት የገደለን ሰው መክሰስ ካልተቻለ ከቢላዋ የተረፈን ሽን ከሰረቀ ሰው ጋር እንዴት መከራከር ትችላለህ።
ለ23 ዓመቷ ሴት ቤተሰቦች መጽናናቱን እንዲሰጣቸው እመኛለሁ።
አንድ ዕብድ ሰው ልጅ ስለፈለገ ብቻ ሰውን ለመግደል በመወሰኑ መሞት አይገባንም።
በዚህ ታሪክ ላይ ሌላ ጥሩ ዜና ካለ እኔ ሲክቶሪያ ጆ በሕይወት እስካለሁ ድረስ የእናቷን ትዝታ እቀሰቅሳለሁ።
ውርጃን ሕጋዊ እንዲሆን ለማድረግ ለቆማችሁት ሰዎች የቀረበው ጥያቄ ይህ ነው፦ ሽሉ ገና ዘጠኝ ወር ያልሞላው ስለሆነ አሁንም ገዳይዋን አፍኖ በመውሰድ ልንወነጅላት እንችላለን?
የሴቶች ሰማዕት አንድሪያ ያቴስ ይግባኝ ጠይቃ ይግባኝ ሰሚው ፍ/ቤት ጉዳዮን አይቶ የአቃቤ ሕጉ ኤክስፐርት ምስክር የሰጠው የምስክርነት ቃል የተሳሳተ በመሆኑ ፍ/ቤቱ ዛሬ ፍርዱን ውድቅ ስላደረገለት የሴቶች መብት ተከራካሪዎች የዛሬዋን ዕለት ቢያከብሩ ምክንያት አላቸው።
ያቴስን ምናልባት ረስታችኋት ከሆነ ከስድስት ወር እስከ ሰባት ዓመት እድሜ ያላቸውን አምስት ልጆቿን አንድ በአንድ ከባኞ ቤት ውሃ ውስጥ እየከተተች በአሰቃቂ ሁኔታ የገደለች የቴክሳስ ሴት ናት።
ለጋስ የሴቶች መብት ተከራካሪ ድርጅቶች ወደ ያቴስ ተከላካይ ተሯሯጡ፤ ምናልባትም የብሔራዊ የሴቶች ድርጅት ሳይሆን አይቀርም ለፍርድ ቤት ክርክር እና ለሻማ ማብራት ሥርዓት የወጣውን ወጪ የሸፈኑት።
ይህ ሥነ ሥርዓት የተካሄደው ለሞቱት አምስት ልጆቿ አይደለም።
በ2002 ከተራው ሕዝብ ተመርጠው ፍርድ የሚቀመጡ 11 ሰዎች ያቴስ ሶስቱን ልጆቿን በመግደሏ ዕድሜ ይፍታህ እሥራት ፈረዱባት።
በሌሎቹ በሁለቱ ልጆቿ ሞት አልተጠየቀችም።
ዛሬ ይግባኝ ሰሚው የመጀመሪያ ፍ/ቤት ፍርዱን ገልብጦ አዲስ ክስ እንዲመሠረት ትዕዛዝ ሰጥቷል።
ተመሳሳይ ፍርድ ይሰጣል ብለን ተስፋ ማድረግ ብቻ ነው።
ቀዩ የቻይና ሕዝብ ሴቶችን ከአንድ ልጅ በላይ እንዳይወልዱ የሚከለክለውን 20 ዓመት የሆነውን ፖሊሲ ለማሻሻል እየሞከረ ነው።
በዚህ የተነሣ ለእያንዳንዱ 119 ወንድ ወደ 100 የሚጠጉ ሴቶች እየተወለዱ ነው፤ ምክንያቱም ባልና ሚስት ሲወርድ ሲዋረድ በመጣው ባህል መሠረት ወንድ መውለድን ስለሚወዱ ነው።
በ2010 ቤጂንግ ይህን አለመመጣጠን ለማስወገድ ዕቅድ አውጥታለች፤ ይህንም ለማድረግ የወንዶችና የሴቶች ቁጥር ተመጣጣኝ እንዲሆን ሴት ፅንስን ብቻ መርጦ ማስወረድን የሚከለክል ሕግ ታወጣለች።
ስለዚህ አሁን ወንዶችን በማስወረድ ያለውን የጾታ ክፍተት የማጥበብ ተስፋ አላቸው።
ምን ዓይነት አገር ነች!
ከሮይተር የተገኘው ዜና እንደገለጸው ጾታን ለይቶ ማስወረድ ተከልክሏል፤ ግን እንደ አልትራሳውንድ ያለው የቴክኖሎጂ ውጤት የፅንሱን ጾታ በቅድሚያ በቀላሉ ለማወቅ አስችሏል፤ ይህም ሴቶችን የማስወረድን ዕድል እንዲጨምር ያደርጋል።
የጾታን አለመመጣጠን ለመለወጥና የገጠር ነዋሪዎች በመጀመሪያ ሴት ከወለዱ ሁለት ለጆችን ለመውለድ እንዲችሉ የሚፈቅድ ሁኔታ እንዲኖር ለማድረግ ፍላጐቱ ቢኖርም እንኳን ቻይና አንድ ልጅ የመውለድን ፖሊሲ ለማስወገድና ይህን የሚቃወሙትን ከመቆጣጠር ለመቆጠብ ምንም ፍንጭ አላሳየችም።
ይህን ሐሳብ ከሚደግፉት አንዷ ማኦ ሄንግፎንግ ናት፤ እሷም በ1988 ሁለተኛ ልጅ በማርገዟ በሻንጋይ የሳሙና ፋብሪካ ከነበራት ሥራ እንድትወገድ ተደርጋለች።
ባለፈው ሚያዚያ የሻንጋይ የሕዝብ ደኀንነት ቢሮ የአንድ ልጅ መውለድን ፖሊሲ በመቃወም ቅስቀሳ በማድረጓ በሠራተኛ ካምፕ ውስጥ 18 ወራት እንድትታሰር ፈርዶባታል።
በሌላ ዜና እንደተገለጸው የሴቶች እኩልነት ተከራካሪዎች በዩናይትድ ስቴትስ ውስጥ የሁለተኛ-መደብ ዜጋዎች መሆናቸውን አሁንም ያምናሉ።
የሲ.ኤን.ኤን የአስተያየት ትመና ፕሬዚዳንቱ ትናንት ማታ ስለንረቱ ያደረጉትን ንግግር ሁኔታ እንዲገመግሙ አንባቢዎችን ጠይቋል።
90000 ድምፅ ከተሰጠ በኋላ ቡሽ ‹ሲ-ሲ+› ማግኘታቸው ከሰሌዳው ላይ ተጻፈ፤ ይህም ማለት 45000 ሪፐብሊካኖች ‹ኤ› ሲሰጧቸው 45000 ሊበራሎች ጥለዋቸዋል ማለት ነው።
ግን አዲሱ ሲ.ኤን.ኤን /የዛሬዋ ዩ.ኤስ.ኤ/ አስተያየት ተማኝ ጋሉፕ ፕሬዚዳንቱን ብዙ ሰዎች እንደደገፏቸው ተናግሯል።
መልስ ከሰጡት 70 በመቶዎቹ ቡሽ በጤና እንክብካቤ ላይ ያላቸው ፖሊሲ አመርቂ ነው ብለዋል፤ 66 በመቶዎቹ ደግሞ ፕሬዚዳንቱ ስለማኀበራዊ ደኀንነት ያላቸውን ዕቅድ አጽድቀዋል።
78 በመቶዎቹ በኢራቅ ላይ ያለው የዩ.ኤስ ፖሊሲ በትክክለኛ ጐዳና እየተጓዘ መሆኑን ተናግረዋል፤ ይህም ከንግግራቸው በፊት ከተደረገው ትመና 12 በመቶ ጨምሯል።
በአጠቃላይ መልስ ከሰጡት 77 በመቶዎቹ ቡሽ አገሪቱን በትክክለኛ ጐዳና እየመሯት እንደሆነ ተናግረዋል፤ ይህም የሆነው ንግግራቸው ቀድሞ ከነበረው 67 በመቶ ጋር ከተወዳደረ በኋላ ነበር።
ኢራቅ ውስጥ የተገደለባትን ወታደር አቅፋ ላሳደገች እናትና በሳዳም ሁሴን መንግሥት ሴት ልጁ ለተገደለችበት ሰውዬ ስሜቱ ያልተነካ ማን አለ።
ከምሽቱ ለረጂም ሰዓት የቆየ ከፍተኛ ጭብጨባ የታየበት ያለፈው ማታ በጣም ቆንጆ ዕለት ነበር።
ዛሬ የማሪን ጓድ የሃምሳ አለቃ ባይሮን ኖርውድ ወላጆች እንዳሉት ሳፊያ ታሌብ አል-ሱሃይል የተባለች የኢራቅ ሴት ልክ ንግግሩ ከመጀመሩ በፊት ወደ እኛ ዞር ብላ እራሷን አስተዋወቀች።
«ልጃችን መሥዋዕት በመሆኑ አመስግነን የእኛ ልጅ ብቻ ሳይሆን ሌሎችም የከፈሉትን መሥዋዕትነት የኢራቅ ሕዝብ ውለታቸውን እንደማይረሳ አረጋገጠችልን» አለች ጃኔት ኖርውድ።
ምናልባት ትክክለኛውን ሥራ እየሠራን መሆናችንን የሚገልጽ ሞራላችንን የሚገነባ አጋጣሚ ነበር።
በአሁኑ ወቅት ኢራቅ ውስጥ በማገልገል ላይ ያለ ጓደኛዬን ትላንት ማታ ሳነጋግረው ሞራላችን ተገንብቷል፣ የሠራዊቱ ከዚህ መገኘትም ተቀባይነት አለው ብሎኛል።
እንዲሁ ጓዛቸውን ጠቅልለው መውጣት አይችሉም።
ጊዜው ገና ነው።
መታገስ ይኖርብናል።
ሁላችንም በአንድ ወይም በሌላ መንገድ ከማይፈለጉ ሰዎች ጋር በጉርብትና ኑረናል፤ ግን ከዚህ የከፋ ሰው ይኖራል ብዬ መገመት አልችልም።
ዕድሜአቸው ከ18 ዓመት በታች የሆነ ሁለት ልጃገረዶች ለአንዲት ጐረቤታቸው በአማረ ወረቀት የተጠቀለለ ቤት ውስጥ የተሠራ ብስኩት በመስጠት ጭንቀት ስለፈጠሩባት ወደ $900 የሚሆን እንዲከፍሏት የኮሎራዶ ዳኛ ትዕዛዝ ሰጥቷል በማለት ጐረቤቲቱ ተናግራለች።
ልጃገረዶቹ በሬን አንኳኩተው ገብተው ያልጠየኳቸውን ብስኩት ከቤቴ አስቀምጠው መውጣታቸው በሚቀጥለው ቀን ወደ ሆስፒታል እንድሄድ ያደረገኝን የሥጋት ጥቃት ለማድረስ የታቀደ ነው በማለት ዕድሜዋ 49 ዓመት የሆናት ዋኒታ ሬኒያ ያንግ ክስ ከመሠረተች በኋላ ሁለቱ ልጃገረዶች $871.70 እንዲከፍሏትና ለፍ/ቤቱም ወጭ $39 በተጨማሪ እንዲከፍሉ ታዘዋል።
ዕድሜው 17 ዓመት የሆነው ታይለር ኣስቴርጋርድና 18 ዓመት የሆናት ሊንድሴ ጆ ዜሊቲ ያቀረቡትን አቤቱታቸውን ውድቅ ካደረገ በኋላ የተፈረደባቸውን ገንዘብ ሐሙስ ዕለት ከፍለዋል።
ልጃገረዶቹ ሳይታሰብ ለማስደሰት ሲሉ ለአንዳንድ የኮሎራዶ ገጠር ጓደኞቻቸው ሐምሌ 31 ቀን ብስኩት ከቤታቸው በመጋገር በወረቀት ጠቅልለው «መልካም ሌሊት» የሚል ጽሑፍ ለጥፈው በየበረንዳቸው አስቀምጠውላቸው ነበር።
ልጃገረዶቹ ወደ ዳንስ ቤት በመሄድ ከመጠጣትና ከመሳደብ ይልቅ ከቤታቸው ተቀምጠው ኬክ በመሥራት ጊዜያቸውን ለማሳለፍ ወስነው እንደነበር ዴንቨር ፖስት ጋዜጣ አርብ ዕለት ዘግቦ ነበር።
የዜብራ ዘገባ የጥሩ አሳቢዎችን ልጃገረዶች ፎቶግራፍ ይዞ ወጥቶ ነበር።
ምናልባት የወንጀል ድርጊት ቢፈጸም የተሻለ ገንዘብ ያገኙ ነበር።
ከአሶስየት ፕሬስ፦ አንድ ብቸኛ ባለጠመንጃ ወንበዴ በሰሜን ኒው ዮርክ በሕዝበ በተጨናነቀ የእግር መንገድ እሁድ ዕለት ጥይት መተኮስ ጀምሮ ጥይት ከመጨረሱ በፊት አንድ ሰው አቁስሎ በሠራተኞች መሸነፉን ባለሥልጣኖች ተናግረዋል።
ባለ ጠብመንጃው ወንበዴ ከኒው ዮርክ ከተማ በስተሰሜን 90 ማይል ርቆ በሚገኘው ኪንግስተን ውስጥ በሃድሰን የእግረኞች መንገድ ከ9 ሰዓት ትንሽ አለፍ ብሎ መተኮስ ጀመረ።
የ24 ዓመቱ ባለ ጠብመንጃ ወንበዴ ወደ ቤስት ባይ መደብር ገብቶ መተኮስ ጀመረ።
ጥቃቱን ሲጨርስ በሜል ሠራተኞች መያዙን ፖሊ ገለጸ።
የአልስተር ከተማ ሱፐርቫይዘር የወንበዴው የማጥቂያ ጠብመንጃ ኤኬ-47 መሆኑን አውቋል።
«ሰው ሁሉ እየጮኸ ይሮጥ ነበር።
ከዚያም የጥይት ተኩስ ሰማሁ» አለ ምስክሩ ሂዘር ክሬይግ ለፎክስ ዜና ሲናገር።
ዋ!
አንድ ሰው ኤኬ 47 «ማጥቂያ በብመንጃ»ወደ ሜል ይዞ ለመግባት በመቻሉ በሰዎች ላይ ጥቃት አደረሰ ነው የምትለኝ?!
ግን ኒው ዮርክ እኮ ነው።
የመሣሪያ ሕግ አላቸው!
እናም ኒው ዮርክ ጥብቅ የመሣሪያ ሕግ ስላላት - ማለትም ዜጐች መሣሪያ መደበቅ ይከለከላሉ - መሣሪያ የያዘው ወንበዴ ባለሱቆችን እንደ መለማመጃ ታርጌት ሊጠቀምባቸው ይችላል፤ ምክንያቱም የመሣሪያው ሕግ የሜልን ባሱቆች እንዳሻው ሊያደርጋቸው ይችላል።
የታጠቀ ሰላማዊ ሰው ሜል ውስጥ ቢኖር ኖሮ ተጠርጣሪው ወንጀለኛ ጥይቱ እስከሚያልቅ ድረስ በመተኮስ በሰዎች ላይ ጉዳት ከማድረሱ በፊት ሰላማዊው ታጣቂ ይከላከለው ነበር።
ግን ኒው ዮርክ ውስጥ ሊሆን አይችልም።
ምክንያቱም እንደ እኔ ያለ መንጃ ፈቃድ እንኳን የሌለው ሰው በምንም መንገድ መሣሪያ በድብቅ መያዝ አልችልም፤ ፍሎሪዳ ግን ምንም ሳይታወቅብህ መሣሪያ ይዘህ ማለፍ ትችላለህ።
ከእስቴት ፔቲ ታይምስ የቀረበ፦ አንዳንድ የፍሎሪዳ ሕግ አውጭዎች በሕዝብ ቦታዎች ጥቃት ለማድረስ የሚነሣን ሰው የመግደል መብት ለሕዝቡ እንዲሰጥ ለማድረግ ይፈልጋሉ።
«ሰዎች ለመገኘት መብታቸው በሆነው በማንኛውም ቦታ» አጥቂ ካጋጠማቸው ራስን ለመከላከል ያንን ሰው በጥይት መትተው ለመግደል እንዲችሉ ለመፍቀድ ረቡዕ ዕለት የሕግ አውጪ ኮሚቴ ድምፅ ሰጥቷል።
የኦካላ ሪፐብሊካን ዴኒሰ ባክስሌይ ያቀረቡት የሕግ ረቂቅ /ኤች.ቢ.294/ በ13-0 አልፏል።
የእስቴቱ ሕግ ገዳይ ኃይል የሚለውን ቃል ሲገልጽ በሰው ወይም በተሽከርካሪ ላይ ጠብመንጃ በመተኮስና በመሳሰለው «ሞት ወይም ከባድ የአካል ጉዳት» የሚያደርስ ማለት ነው።
የፍሎዳ ፍ/ቤቶች ገዳይ ኃይልን እንደመጨረሻ አማራጭ በመቁጠር ጥቃት የሚደርስበት ሰው ገዳይ ኃይልን ከጠቀም በፊት ማፈግፈግን ጨምሮ «አደጋውን ለማስወገድ ተገቢ የሆኑ መንገዶችን ሁሉ መጠቀም ተግባሩ እንደሆነ» አምነውበታል።
ግን ይህ ሕግ እንደሚለው አንድ ሰው ሕዝብ በሚሰበሰብባቸው ቦታዎች እንዳለ ጥቃት ቢሰነዝርበት «እንዲያፈገፍግ አይጠበቅበትም»።
«ሕግ አክባሪ ሰዎች ጥቃት ከተሠነዘረባቸው ፊታቸውን አዙረው እንዲሮጡ ሊነገራቸው አይገባም» በማለት የምክር ቤት አባላትን ለማግባባት የሚሞክረው ማሪዎን ሐመር ለሕግ አውጭዎች ተናግሯል።
በአንድ ወቅት ለወንጀለኞች የአድላዊነት አያያዝ እንዲኖር ያደረገው የዳኝነት ሥርዓት እየቦረቦረ መጨረሻ የነጠቀውን የሰዎች መብት ይህ የሕግ እረቂቅ መልሶ ሰጥቷል።
ባክስሌይ የሕግ ረቂቁን በመደገፍ ፍሎሪዳውያን ጻፉልኝ ያለውን ከ800 በላይ ኢ-ሜይል ከምሮ ይዟል።
እሱ እንዳለው 62 የሕግ አውጪ አካል አባላት፣ አብላጫዎቹ ማለት ነው፣ ያቀረበውን የሕግ ረቂቅ አጽድቀውታል፤ ከደጋፊዎቹ ደግሞ ጠቅላይ አቃቤ ሕጉ ቻርሊ ክሪስትንና የፍሎሪዳ ሕግ አስከባሪ መኮንኖችን የሚወክሉ ቡድኖችን፣ የፖሊስ አዛዦችንና የፖሊስ መኮንኖችን ይጨምራል።
ሪፐብሊካን ጀፍ ኮትካምፕ የሕግ ረቂቁ በተመረጠበት ቀበሌ የቤት ለቤት ቅስቀሳ በሚያደርግበት ወቅት ከአንድ ሰው ቤት ያየውን ምልክት እንዳስታወሰው ተናግሯል።
ኮትካምፕ እንዳለው ከበሩ ላይ ካለው ደወል ቀጥሎ ያለው ምልክት ጢስ የሚያወጣ የእጅ ጠብመንጃ ያሳያል፤ የተጻፈውም ቃል «911ን አንደውልም» የሚል ነበር።
ጠብመንጃ ላላቸው የፍሎሪዳ ሰዎች ይህ ትልቅ ዜና ነው፤ ምክንያቱም አሁን ራስህን ለመጠበቅ መጀመሪያ «የማፈግፈግ ግዴታህን» መወጣት አለብህ የሚለውን መፈጸም አይኖርብህም።
በአሁኑ ወቅት አንድ ሰው የሚያሰጋው ነገር ካጋጠመው አጥቂውን ሳይገድል ለማምለጥ መሞከር የማይቻል መሆኑን ማረጋገጥ አለበት።
ፍርድ ቤት ሐሙስ ዕለት እንደገለፀው በሚቀጥለው ሣምንት የስሎቦዳን ሚሎሶቪች ሚስት በቀድሞው ፕሬዚዳንት ዘመን የመንግስትን ንብረት በአግባብ ባለመያዛቸው ለፍርድ ይቀርባሉ።
በሚሎሶቪች የ13 ዓመታት አገዛዝ ዘመን የጀርባ አጥንት የነበሩት ሚርጃና ማርኮቪች በ2000 በቤልግሬድ የመንግስት ንብረት ከሆነው የቅንጦት አፖርታማ ውስጥ ሕጋዊ ባልሆነ መንገድ ለልጃቸው ልጅ ሞግዚት በመስጠታቸው ተወንጅለዋል።
የቤልግሬድ ወረዳ ፍርድ ቤት እንደገለፀው ማርኮቪች ከሌሎች 10 በሚሎሶቪች አገዛዝ ዘመን ባለሥልጣን ከነበሩት ባለስልጣኖች እስከ 5 ዓመት ሊያሳስር በሚችለው «የመንግስትን ንብረት አለአግባብ መጠቀም» በሚለው ተመሣሣይ ክስ ይከሰሳሉ።
ፍርድ ቤቱ ክሱ እ.ኤ.አ መጋቢት 13 እንደሚጀመር ገለፁ።
ሚሎሶቪችና ሚስቱ በጥቅምቱ የ2000 ሕዝባዊ አመፅ ከሥልጣናቸው በፊት በዮጐዝላቪያ ውስጥ ከአስርተ ዓመታት በላይ ከመጠን ያለፈ ኃይል ተጠቅመዋል።
ከሚሎሶቪች በኋላ የተመሠረተው መንግስት ሔግ ኔዘርላንድስ ወደሚገኘው የተባበሩት መንግስታት የጦር ወንጀለኞች ልዩ ፍርድ ቤት ላከው።
ከዚያ ጊዜ አንስቶ ብዙዎቹ የሚሎሶቪች የፓለቲካና የንግድ ሸሪኮች እንዲሁም ሁለት ልጆቹ በወንጀል ተከሰዋል።
ማርኮቪች የተባለችው የዮጐስላቪያው ኒዎ ከሚኒስቴር መሪ ከፖለቲካ ድርጅቷ ወጥታ የተወካዮች ምክር ቤት ያለመከሰስ መብቷን ተነጥቃለች። ይህም የሆነው ባለፈው ወር ዮጐዝላቪያን የተካው የሰርቢያና የሞንቴን ኤግሮ ተወካዮች ምክር ቤት ምክትል ሆና ባለማሸነፏ ነው።
ተወዳጅነት ያላቸው በስልጣን ላይ ያሉት የቱርክ ገዢው ፖርቲ መሪ ማክሰኞ ዕለት የቱርክ ጠቅላይ ሚኒስቴር ሆነው ተሰይመዋል። ይህ ደግሞ አሜሪካ በቱርክ በኩል ወታደሮቿን ወደ ሰሜን ኢራቅ ለማስገባት ያላትን ፍላጐት ተቀባይነት እንዲያገኝ ምቹ ሁኔታ ይፈጥርለታል።
የአሜሪካን ወታደሮች ሰሜን ኢራቅ እንዲገቡ የሚደግፉት ሪሴኘ ጠይብ ኤርዶጋን ካቢኔውን እንደ አዲስ እንደሚያዋቅሩ ፍንጭ ሰጥተዋል፣ ነገር ግን የአሜሪካን ወታደሮች በቱርክ በኩል ሰሜን ኢራቅ መግባት የሚቃወሙትን ከስልጣን ያስወግዱ እንደሆን ምንም ያሉት ነገር የለም። ተንታኞች ግን ይህንን እርምጃ ሊወስዱ እንደሚችሉ ገምተዋል።
ኦርዴጋን በቱርክ ከፍተኛ ተቀባይነት ያላቸው ሲሆን ይህም የሚመሩትን ፖርቲ አንድነት ለማጠናከር ይረዷቸዋል። ካላቸው የህዝብ ተቀባይነት የተነሣ የአሜሪካን ጦር ሰሜን ኢራቅ እንዲሰፍር ቢፈቅዱ በህዝብ ተቀባይነት ያገኛሉ ተብሎ ይገመታል።
ቱርኮች በአብዛኛው ጦርነትን አይደግፉም--- አንዳንድ የህዝብ አስተያየት እንደሚያሳዩት 94 በመቶው ቱርካዊ ጦርነትን ይቃወማል።
የቱርክ ፖርላማ በዚህ ወር መጀመሪያ ባካሄደው ስብሰባ የአሜሪካን ወታደሮችን መስፈር በተመለከተ የቀረበው ውሳኔ ሃሳብ ከአራት ፖርላማ አባላት ድጋፍ በስተቀር ተቃውሞ ስለገጠመው ዩናይትድ ስቴትስን አስደንግጧል።
ኦርዴጋን እንዲፀድቅ በድጋሚ ለፖርላማ እንደሚያቀርቡ ገልፀዋል። ይህም ሳምንታት ሊወስድ እንደሚችል ይገመታል።
ቱርክ በፍጥነት እርምጃ እንድትወስድ አሜሪካ ግፊት በማድረግ ላይ ትገኛለች።
ለአሜሪካን ወታደሮች የሚያገለግሉ መሣሪያዎችን የጫኑ መርከቦች በቱርክ ወደብ አቅራቢያ ቆመው በመጠባበቅ ላይ ይገኛሉ።
የጥምር ሃይሉ ከፍተኛ ወታደራዊ መኮንን ጄነራል ሪቻርድ ማየርስ ማክሰኞ ዕለት በፔንታጐን በሰጡት ጋዜጣዊ መግለጫ ቱርክ ለጠየቅናት ጥያቄዎች «ድጋፏን ሙሉ ለሙሉ ብትሰጥም ባትሰጥም ሰሜኑን ክፍል የመያዝ አማራጩን እንወስዳለን» ሲሉ ተደምጠዋል።
«የምንጠቀምበትን የአሠራር ዘዴ አልገልፅላችሁም ይሁን እንጂ የሰሜኑ አማራጭ እንደማይቀር ግን ሊረጋገጥላችሁ ይችላል» ሲሉም አስምረውበትል።
በአሜሪካን የቱርክ አምባሳደር የሆኑት ፋሩቅ ሎጐግሉ በዋሽንግተን ለአሶሼትድ ፕሬስ እንደገለፁት የቱርክ የአየር ክልልን እንዴት መጠቀም እንደሚችሉ የቱርክ እና የአሜሪካን ወታደራዊ መኮንኖች ኦፈሴላዊ ባልሆነ መልኩ እየተነጋገሩ መሆናቸውን ገልፀዋል።
ወታደሮችን የማስፈር ውሳኔ ከተፈፀመ የአሜሪካ ወታደሮች የቱርክ የአየር ክልልን መጠቀም ያስችላቸዋል።
ውሳኔው ሳይተላለፍ ከቀረ ዋሺንግተን ኢራቅን ለማጥቃትም ሆነ ወታደሮችን ወደ ሰሜን ኢራቅ በአየር ለማመላለስ ይቻል ዘንድ የአየር ማረፊያውን ቦታ ትፈልጋለች።
ወታደሮች እንዳይሳፈሩ መከልከል ማለት ቱርክ ጦርነት ሲኖር ኢኮኖሚዋን ይደግፍላት ዘንድ ዋሺንግተን የመደበችላትን የ15 ቢሊዮን ዳላር ታጣለች ማለት ነው።
በኢራቅ ላይ ቱርክ ያላትን የወደፊት ሚና ጭምር ስጋት ላይ ይጥለዋል።
ከጦርነት በኋላ የሰሜን ኩርዶች ነፃነታቸውን ያውጃሉ በሚል ፍራቻ ያለችው ቱርክ ሳዳም ከስልጣን ከተወገዱ እርሷም የበኩሏ ሚና ሊኖራት እንደሚገባ ለማሳወቅ ገፍታበታለች።
የኢራቅ ኩርዶች መገንጠል ለ15 ዓመታት ያህል ለራስ-ገዝ ሲዋጉ የነበሩትን በቱርክ የሚገኙ የኩርድ ሐማጺያንን ይቀሰቅሳል።
ቱርክ በኢራቅ ላይ ስለሚኖራት ሚና ከዩናይትድ ስቴትስ ማስተማመኛ እንደምትፈልግ ኢርዮጋን ከተመረጡ በኋላ አስታውቀዋል።
የቱርክ ወታደሮች «ከድንበራቸው በቅርብ ርቀት በመሆን የስደተኞችን ሰርጐ መግባት» ለመቆጣጠር ሲባል ሊሰማሩ እንደሚችሉ ውይይት መካሔዱን የመከላከያው ሚኒስትር ዶናልድ ራምስፊልድ ማክሰኞ ዕለት ገልፀዋል።
በኢራቅ የሚገኙት ኩርዶች ወታደሮች ራስ-ገዝ ወደ ሆነው አነስተኛ የሰሜናዊ ኢራቅ ክልል ዘልቀው በመግባት ግጭቶችን ሊፈጥሩ ይችላሉ የሚል ስጋት አላቸው።
ራምስፊልድ በተጨማሪ እንደገለፁት ልክ እንደ ቱርክ ዩናይትድ ስቴትስ የተከፋፈለች ግዛትን ማየት አትፈልግም በማለት «ያም ሆነ ያ የእኛ ፍላጐት ኢራቅ አንድ ራሷን የቻለች አገር ሆና እንድትቆይ ማየት ነው» ሲሉ በፔንታጐን በሰጡት ጋዜጣዊ መግለጫ አስታውቀዋል።
በምክር ቤት ወንበር በተደረገው ምርጫ ላሸነፉት ኢርዶጋን ቦታውን ለማስረከብ ጠቅላይ ሚኒስትር አብዱላኽ ጉል ማክሰኞ ጠዋት ስልጣናቸውን በገዛ ፈቃዳቸው ለቀዋል።
ፕሬዚዳንት አህመት ኔክድት ሲዘር ረቡዕ ድረስ ሊወስድ የሚችለውን የኢርዶጋንን ካቢኔ እስከሚያፀድቁበት ሰዓት ድረስ ጉል በጊዜያዊ ጠቅላይ ሚኒስቴርነት ይቆያሉ።
ኤርዶጋን የካቢኔአቸውን አባላት ዝርዝር ለፕሬዚዳንቱ «በተቻለ ፍጥነት» እንደሚያቀርቡ ሲናገሩ የኤርዶጋን ፍትህና ልማት ፖርቲ መሪዎች ማክሰኞ ምሽት እንደተገናኙ ሊታወቅ ችሏል።
በካቢኔአቸው ውስጥ ሊኖሩ ስለሚችሉት ለውጦች ተጠይቀው ሲመልሱ «ጥቂት ለውጦችና በተወሰኑ ቁጥር ደግሞ መሻሻሎች ይኖራሉ» በማለት ኤርዶጋን አስረድተዋል።
የጉል በፈቃደኝነት ሥልጣን መልቀቅ ከብዙ ጊዜ ጀምሮ ሲጠበቅ የነበረ ነው።
ኤርዶጋን ፓርቲውን ሲመሩ ቢቆዩም እ.ኤ.አ በ1999ዓ.ም በፀረ-አለማዊ እንቅስቃሴአቸው ምክንያት ስለታሰሩ በህዳር ወር እንዳይወዳደሩ በህገ-መንግስቱ ተከልከለው ነበር።
በምርጫው ከተሳተፉ በኋላ የፍትህ ህገ-መንግስቱን ቀይሯል።
ታስረው በነበሩበት ጊዜ የቱርክ አፍቃሪ እስላማዊ እንቅስቃሴ መሪ የነበሩት ኤርዶጋን ፓሊሲአቸውን እስር ቤት በነበሩበት ጊዜ ያለሰለሱት መሆናቸውን ገልፀዋል።
ፓርቲያቸው በመግለጫው ራሱን ወግ አጥባቂ እንጂ ካሁን ወዲያ ‹እስላማዊ› አድርጐ አይቆጥርም።
አሁን ደግሞ ምንም እንኳን አጋር ሙስሊም ግዛት ቢሆንም በኢራቅ ላይ ለታወጀው ጦርነት የዩ.ኤስ ወታደሮች እንዲገቡ ፈቃድ እንዲሰጣቸው የሚሟገቱ ተከራካሪም ሆነዋል።
በለስላሳ ተናጋሪነታቸው እንደሚታወቁት ጉል ሳይሆን ኤርዶጋን በተወጊነታቸው ዝናን አትርፈዋል።
«ኤርዶጋን ጉል ፈቃደኛ ባልነበሩበት አይነትና ሊጐዳ በሚችል የፊት ለፊት ፍጥጫ እንኳን ለመጋፈጥ ፈቃደኛ ይሆናሉ» ሲሉ ቢሮውን በዋሺንግተን ካደረገ የስትራቴጂያዊና አለም አቀፋዊ ጥናቶች ማዕከል የመጡ ቡሌንት አሚሪዛ የተባሉ ተንታኝ ገልፀዋል።
«ኤርዶጋን በዩ.ኤስ ግፊት ሳይሆን በራሳቸው ምክንያት ይህንን ከወሰኑ ይገፉበታል።»
የፈራውን ስምምነት በተመለከተ የተቃዋሚ ፓርቲ ምክትል የሆኑት ኡፉክ አዝካን የኤርዶጋን ፓርቲ አባላትን «እናንተ ሁላችሁም የአሜሪካ አገልጋዮች ናችሁ!። ብለው በመጮሃቸው በምክር ቤቱ ውስጥ ውጥረት መንገሱን አናቶሊያ የተባለ የዜና ወኪል ዘግቧል።
ፌሚ ሁስሪቭ ኩትሉ የባሉ የተናደዱ የፍትህ ፖርቲ አባል ወደ አዝካን ተጣድፈው ሔደው በመጋጠም መነፅራቸውን በአየር ላይ ሰደዋታል ሲል የአናቶሊያ የዜና ወኪል ገልጿል።
ሌሎች የህግ አውጪዎች ሁለቱን በመክበብ ከጥሉ አድነዋቸዋል።
የአሜሪካና የእንግሊዝ ጦር ንጋት ላይ የባግዳድን ከተማ በከፍተኛ ሁኔት ከደበደበ በኋላ ቅዳሜ ዕለት ከፍተኛ እስትራቴጂያዊ ጠቀሜታ ወዳላት የወደብ ከተማ ባዝራ እየገሰገሰ ሔዷል።
በሺህ የሚቆጠሩ በደቡብ የአገሪቱ ክፍል ተከበው የሚገኙ ወታደሮች በደረሰባቸው ከፍተኛ ጥቃት ሳቢያ እጃቸውን ሰጡ።
የነዳጅ ማጣሪያ እምብርት የሆነችውና 1.3 ሚሊዮን ነዋሪ ያላትን የባዝራ ከተማን በመያዝ የሚደረገው ውጊያ እኩለ ቀን ላይ የጀመረ ሲሆን የተባበሩት ሃይሎች የኢራቅ ወታደሮችን ይዞታ ለመክበብ እና እጅ እንዲሰጡ ለማስገደድ በመሞከር ላይ ናቸው።
የአሜሪካ ተዋጊ አውሮኘላኖች ከከተማዋ አቅራቢያ ያለውን ድልድይ ይጠብቁ የነበሩትን የኢራቅ ታንኮች በቦምብ ደበደቡ።
የኢራቅ ወታደሮችም በከፍተኛ መሣሪያ /መድፍ/ በመጠቀም አፀፌታውን መልሰዋል።
ባግዳድ ከ300 በላይ ቶምሀውክ ክሩስ ሚሳዬል ከዘነበባት ግዙፍ የአየር ድብደበ ማግስት ቅዳሜ ጠዋት በድጋሚ ኢላማ ሆና ውላለች።
በመካከለኛው ባግዳድ ከተማ ውስጥ በአል-ሳልሂያ አጐራባች ቦታ የሚገኘው ባለ ዘጠኝ ፎቅ የደህንነት ዋና መስሪያ ቤት በቀጥታ በመመታቱ የተበታተኑ ሸክላዎች የፈራረሱ ግንቦች፣ የተሰባበሩ መስተዋቶች መንገዱን ሞልተውታል።
የተባበሩት ኃይሎች ወደፊት እየገሰገሱ በሔዱ ጊዜ እንዳለ አንድ የኢራቅ ጦር ክፍል እጁን ሰጥቶአል ሲሉ የዩ.ኤስ ወታደራዊ ኃይል ገለፁ።
ይህ የጦር ክፍል --51ኛው የእግረኛ ጦር 8ሺህ የሰው ሀይልና እስከ 200 የሚጠጉ ታንኮችን የያዘ ሲሆን፣ ባዝራን ለመከላከል ዋና የጦር ክፍል የነበረና በአንድ ቀን ውስጥ ይህን ያህል ከፍተኛ ጦር መኮብለሉ የሳዳም ሁሴን ጦር እየተፍረከረከ መሆኑን የሚያሳይ ምልክት ነው።
በፋርስ ባህረ ሰላጤ አካባቢ በሁለት ንጉሳዊ የባህር ኃይል ተዋጊ ሔሊኮኘተሮች ግጭት እና በውስጡ የነበሩት ሁሉም አባላት ማለትም ስድስት እንግሊዛዊያንና አንድ አሜሪካዊ መገደል ምክንያት በተባበሩት ኃይሎች የተመዘገቡት ድሎች ሊደበዝዙ ችለዋል።
ቅዳሜ ጠዋት የአሜሪካ ባህረ ሃይልና የእንግሊዝ ጦር ከኩዌት ወደ ባዝራ በሚወስደው ዋና መንገድና በ1991 በተካሄደው የፋርስ ባህረ ሰላጤ ጦርነት «የሞት ጐዳና» ተብሎ ይጠራ በነበረው አውራ ጐዳና 80 ላይ ማለትም በዚያ ጊዜ የኢራቅ የታጀቡ መኪኖችን በመደምሰስ በሔዱበት ጐዳና አሁንም እየገሰገሱ ነው።
የአሜሪካ ጦር ወደ ምዕራብ ባዝራ ግንባር በመዝለቅ በየቀኑ 1.3 ሚሊዮን ነዳጅ ከሚዘቅጥበትና ከሁሉም የኢራቅ ነዳጅ ዘይት ጉድጓዶች በጣም ምርታማ የሆነውን የሩሜላ የነዳጅ ዘይት ጉድጓድን በቁጥጥር ስር አውለዋል።
ባዝራ እስከሚደርሱ ድረስ የአሜሪካንና የእንግሊዝ ጦር የገጠማቸው የተቃውሞ ኃይል በጣም አነስተኛ ነበር፣ በአቅራቢያው ያለውን ኡም-ቃሰርንም በያዙበት ጊዜም ሆነ ቁልፍ የሆኑትን የነዳጅ ጉድጓዶች በተቆጣጠሩበት ወቅትም ቢሆን ተቃውሞ አነስተኛ ነበር።
ኢራቃውያን የመልሶ ማጥቃት ውግያቸውን ያደርጉ የነበሩት በአብዛኛው በአነስተኛ የጦር መሣሪያዎች ማለትም ሽጉጥ፣ መትረየስ፣ በሮኬት የሚወናጨፍ የእጅ ቦምቦች ብቻ ነበር።
የኢራቅ መደበኛ ሠራዊት ባዝራን ለቆ ወጥቷል፣ ነገር ግን አነስተኛ ቁጥር ያላቸው የሳዳም የደህንነት ሃይሎች አሁንም የመከላከል ውግያ እያደረጉ መሆኑን የእንግሊዝ የመከላከያ ሚኒስቴር ጊኦፍ ሁን ቅዳሜ ዕለት ገልፀዋል።
ሌሎች ምዕራባዊ ኢራቅ ወደሚገኘው የአየር ማረፊያ ተቋም የዘለቁት ጦር አባላት እስራኤል ድረስ የሚወናጨፍ ስከድ ሚሳዬል እና ምናልባትም አውዳሚ የጦር መሣሪያዎች ሊኖራቸው እንደሚችል ተገምቷል።
ማንኛውንም አይነት የኢራቅን ተቃዋሚ ኃይል ለመደምሰስ የተዘጋጀ ተጨማሪ ጦር በኩዌት እየጠበቀ ነበር።
በመቶዎች የሚቆጠሩ ታንኮች፣ ብረት-ለበስ ተሽከርካሪዎች፣ የታጠቁ ወታደሮችና አስፈላጊ ወታደራዊ አቅርቦት የጫኑ የጭነት መኪናዎች በአጓዳኝ መስመር በተርታ ተሰልፈው የኢራቅና ኩዌት ድንበር ለማቋረጥ በተጠንቀቅ ላይ ነበሩ።
እንደ አንዳንድ የአሜሪካን ከፍተኛ ወታደራዊ አዛዦች አባባል ከሚቀጥለው ሳምንት መጀመሪያ ጀምሮ የአሜሪካን የምድር ጦር በ3ኛው የጦሩ ዕግረኛ ክፍል እየተመራ የባግዳድን ዙሪያ እንደሚይዝ ሲታመን፣ ከኢራቅ የሪፖብሊካን ጦር ከፍተኛ አደጋ ሊደርስበት ይችላል።
ለሳምንታት ያህል ስታቅማማ ከቆየች በኋላ ቱርክ አቋሟን በማላላት ተዋጊ አውሮኘላኖች የግዛት ክልሏን አቋርጠው እንዲበሩ ተስማምታለች።
በሌካ በኩል ቱርክ 1000 ያህል ጦር ወደ ሰሜን ኢራቅ ስትልክ፤ የኢራቅ ኩርዶች የራሳቸውን ነፃ መንግስት እንዳያውጅ ለመከልከል ተጨማሪ ወታደሮች እንደሚልኩ የቱርክ መንግስት ገልጿል።
ቱርክ ወታደሮቿን በተናጠል ወደሰሜን ኢራቅ የማስገባት ማንኛውንም አይነት እንቅስቃሴን አሜሪካ በጥብቅ ትቃወማለች።
የቱርክ ወታደሮች ወደ ሰሜን ኢራቅ መግባታቸውን የቱርክ ወታደራዊ ቃል-አቀባይ ቅዳሜ ዕለት አስተባብለዋል።
ሐሙስና አርብ ወደ ኢራቅ ባደረጉት ግስጋሴ የአሜሪካና የእንግሊዝ ወታደሮች የመጀመሪያ ጉዳት ሲደርስባቸው፤ በዚህም ሀሰት የአሜሪካን ባህር ሃይል አባላት በውጊያ ሲገደሉ ሌሎች ስምንት የእንግሊዝና አራት የአሜሪካን ባህር ሀይሎች ደግሞ በአጋጣሚ በተፈጠረ የሄሊኮኘተር መከስከስ አደጋ ምክንያት ህይወታቸውን አጥተዋል።
ከኢራቅ በኩል ስለ ደረሰ ጉዳት የተገለፀ ነገር የለም።
እንደ የአገሪቱ የመከላከያ ሃላፊ ጀነራል ፒተር ኮስግሮቭ አገላለፅ ኢራቅ ውስጥ ዘልቆ እየተንቀሳቀሰ ያለው የአውስትራሊያ ኮማንደር ጦር የማዘዣና የመቆጣጠሪያ ጣቢያ ሲደመስስ በርከት ያለ ቁጥር ያላቸውን ወታደሮች ገድለዋል።
ቅዳሜ ዕለት የኢራቅ የማስታወቂያ ሚኒስቴር መሃመድ ሰኢድ አል-ሳሃፍ በሰጡት መግለጫ የተካሄደው ውጊያ «የከረረ» እንደነበር ገልፀዋል።
አብዛኞቹ በተባበሩት ኃይሎች የተማረኩት ሲቪሎች እንጂ ወታደሮች አለመሆናቸውን ገልፀዋል።
የኢራቅ ጦር አምስት ታንኮች ማውደሙን አስታውቋል።
ሴቶች፣ ህፃናትና ሲቪሎችን ጨምሮ 200 ኢራቃውያን ሲቆስሉ እነርሱም ባግዳድ በሚገኙ አምስት ሆስፒታሎች ህክምና እየተደረገላቸው እንደሆነ አስረድተዋል።
ሁን የኢራቅ አገዛዝ በከፍተኛ የአየር ድብደባ በደረሰበት ጉዳት ምክንያት እየተፍረከረከ መሆኑን አብራርቷል።
«የትላንትናው ቴአትራዊ የቴሌቪዥን ሽፋን እንዳሳየው መብራቱ አሁን ድረስ በባግዳድ ላይ ቆይቷል፣ ነገር ግን የኢራቅ ጨቋኝ አገዛዝ መሣሪያው ግን እየተናደ ነው» ብለዋል።
የኢራቅ ምክትል ፕሬዚዳንት ጣሃ ያሲን ረመዳን በኢራቅ ሬዲዮ እንደተናገሩትና በቢቢሲ የሬዲዮ ስርጭት ጣቢያ የቁጥጥር አገልግሎት እንደዘገበው እንግሊዝና አሜሪካ የኢራቅን ግዛት «ለማጥፋት» እየሰሩ ነው በማለት ከሰዋቸዋል።
ለተባበሩት ድርጅት ዋና ፀሐፊ ኮፊ አናን በፃፉት ደብዳቤ ረመዳን «የተባበሩት መንግስታት ፅህፈት ቤት ኢራቅ ስትወረር ምንም አይነት መግለጫ አለማውጣቱ ወይም አለማውገዙ አሳዛኝና አስደንጋጭ ነው» ብለዋል።
ወታደራዊ ማዘዣዎችንና የእዝ መቆጣጠሪያ ተቋሞችን ኢላማ ያደረገ ከፍተኛ የቦምብ ናዳ ቢወርድበትም ቅሉ፣ የኢራቅ አገዛዝ አሁንም ስልጣኑን ለመልቀቅ ያሳየው አንዳች ምልክት የለም።
ተዋጊ አውሮኘላኖች በሰሜናዊ ኢራቅ የሚገኙ ሙሱል፣ ኪርኩክ እና የሳዳም የትውልድ ከተማ ቲክሪትን የመሳሰሉ ከተሞችን ኢላማ በማድረግ የቦምብ ድብደባ አካሔዱ።
የኢራቅ ፕሬዚዳንት ከልጃቸው ቋሲ፣ ከሪፐብሊካን ጦር አዛዥነት ከመከላከያ ሚኒስቴሩ ጀነራል ልብስ እንደለበሱ ስብሰባ ተቀምጠው የሚያሳይ የቪድዮ ምስል በኢራቅ ቴሌቪዥን ታይቷል።
የቀረበው የቪድዮ ምስል መቼ እንደተቀረፀ ግን ግልፅ አይደለም።
የአሜሪካን የመረጃ ባለስልጣናት እንዳሉት የኢራቅ የእዝነ ግንኙነት መዋቅር ከጥቅም ውጭ ሆነዋል፣ የአሜሪካን መከላከያ ሚኒስቴር ዶናልድ ራምስፊልድ እንዳሉትም «አገዛዙ አገሪቱን መቆጣጠር ከማይችሉበት ደረጃ ደርሰዋል።»
የኩርድ ሚሊሺያ ጦርና የአሜሪካን ልዩ የጦር ኃይል ከ1000 የሚበልጡ የአሜሪካን አየር ወለድ ወታደሮች ጋር በጣምራ ሆነው ሐሙስ ዕለት ስትራቴጂያዊ ጠቀሜታ ያለውን የአየር ማረፊያ ለመያዝ መንቀሳቀሳቸው፤ በሰሜን ኢራቅ ያለው የመጀመሪያው ትልቁ የኀብረቱ እግረኛ ጦር በሳዳም ሁሴን ላይ ሌላ የጥቃት ግንባር መክፈቱን ያሳያል።
የጦሩ 173ኛ አየር ወለድ ብርጌድ የቁንጮ ወታደራዊ ሃይልን ጨምሮ ዝቅ ብለው ከሚበሩ ሲ-17 ከሚባሉ የመጓጓዣ አውሮኘላኖች የሌሊት ጨለማን ተገን በማድረግና በመዝለል በወታደራዊና የሰው ሃይል አቅርቦት የሚያግዘውን በበረዶ-የተሸፈነን የአየር ማረፊያ ለመያዝ ችለዋል።
እንዲህ ያለ በጣም ብዛት ያላቸው አየር ወለዶች---ከአየር--መዝለል በአስርት ዓመታት ይህ ትልቁ ሲሆን--በጣም ውሱን በሆኑ የዩ.ኤስ ልዩ ኃይሎች ብቻ በተሰማሩበት አዲስ ቦታ እንዲህ አይነቱ ትርዒታዊ አገባብ ለምድር ጦሩ ታላቅ ድል ነው።
የተባበሩት ኃይሎች የአውሮኘላን ጥቃት እየተካሔደ ያለው በኢራቅ ጦር ኃይሎችና ሌሎች ስትራቴጂአዊ ጠቀሜታ ያላቸው ኢላማዎች ላይ ነው።
«ይህ የኀብረቱን ኃይል በስተደቡብ የሚፋለመውን የሳዳም ጦር ሸምቅቆ ይይዘዋል» በማለት በሰሜን በኩል የዩ.ኤስ ከፍተኛ ወታደራዊ አዛዥ የሆኑት ብርጋዲየር ጄኔራል ጄምስ ፖርከር ገልፀዋል።
«ይህ በቱርክ ጦርም ከፍተኛ ማስጠንቀቂያ ሆኖ ሊያገለግል ይችላል።»
ወደ ሰሜን ኢራቅ እየገባ ያለውን ጦር ሽፋን ለመስጠት የአሜሪካን ጦር አውሮኘላኖች በኢራቅ የምድር ጦር፣ ወታደራዊ ምሽጐችንና ይዞታዎችን ደብድበዋል።
ዩ.ኤስ.ኤስ ቲዎዶር ሩዝቬልት ተብላ የምትጠራው የአውሮኘላን ተሸካሚ መርከብ በሶስት ምልልስ ከመርከቧ የተነሱ ተዋጊ አውሮኘላኖች «በኢራቅ ምድር ጦር ላይ ድብደባ አስኪዷል። በድብደባው ወታደራዊ ምሽጐች የቁጥጥር እና የመድፈኛ ይዞታዎች እና---ከመሬት ወደ አየር የሚተኮሱ ሚሳይሎች ማጥቃታቸውን የመርከቢቱ የህዝብ ግንኙነት ኦፊሰር ሌተናል ጆን ኦሊቬራ አስታውቀዋል።
የአውሮኘላን ጥቃቱ በመቀጠል ሃሙስ ንጋት ላይ ከኩርዶች ግዛት ውጪ በምትገኘውና ካላክ በተባለች መንደር አቅራቢያ ከፍተኛ ፍንዳታ ደርሷል።
የጦር አውሮኘላኖች ኪርኩክ ከምትባል ዋና የነዳጅ ከተማ በስተምስራቅና በ35 ኪሎ ሜትር ርቀት ላይ ቻምቻማል በሚባል ኮረብታማ አካባቢ የመሸገውን የኢራቅ ይዞታ ከፍተኛ የቦምብ ናዳ አውርደውበታል።
ሃሙስ ዕለት የኩርድ ጦር በመንግስት ወታደሮኛና በኩርድ አማፂያኖች ይዞታ መሃል በሚገኝ ቻምቻማል የተባለ ቦታ በመግፋት የኢራቅ ወታደሮች ቁጥጥር ያደርጉበት የነበረ የመቆጣጠርያ ኬላን ሲይዙ ምንም የመከላከል ውጊያ እንዳልገጠማቸው የአይን ምስክሮች ገልፀዋል።
ኃሙስ ጠዋት የኩርድ ተዋጊዎች በሰሜን-ምስራቅ አቅጣጫ፣ ከባሹር ከተማ ውጪ በ50 ኪ.ሜ ርቀት ላይ እና ከደቡብ ቱርክ ድንበር 50 ኪ.ሜ ቱርኮች በሚቆጣጠሩት የአይርቢል ከተማ የሚገኘውንና፣ ወታደሮች ያርፉበታል ተብሎ ከሚገመተው አውሮኘላን ማረፊያ አጠገብ ያሉትን አውራ-ጐዳና መንገድና ሌሎች መጋቢ መንገዶችን ዘግተዋቸዋል።
በቅርቡ በጣለው በረዶ መሬቱ ከተሸፈነው አውራጐዳና የአውሮኘላን ማረፊያውን መቆጣጠሪያ ግንብ ብርሃን በርቀት ማየት ይቻላል፣ መሬት ላይ በማረፍ ላይ ያሉ ሶስት ሄሊኮኘተሮች ማየት የተቻለ ሲሆን በአብዛኛው ሁሉንም መብራታቸውን አጥፍተው ነበር የሚበሩት።
ወደፊት የአውሮኘላን ማረፊያ ጣቢያው የሚመጡት ነገሮች በ173ኛ ብርጌድ ተዋጊዎች /ወታደራዊ/ አቅርቦትና የሰው ሃይል ድጋፍን እንደሚጨምር የመከላከያ ባለስልጣናት ገልፀዋል።
የአየር ማረፊያው 2042 ሜትር ርዝመት ማኮብኮቢያ ያለው ሲሆን ይህም ሲ-17 እና ሌሎች የዩ.ኤስ ወታደራዊ ማጓጓዣ አውሮኘላኖች ለማሳረፍ ብቃት አለው።
በደቡባዊ አውሮፖ ምድብ ጦር የአሜሪካ ጦር ቃል አቀባይ ሌተናል ኮሎኔል ቶማስ ኮሊንስ ኢራቅ የተሰማራው የአየር ወለድ ወታደሮች ከጣሊያን በቀጥታ በረራ ስለመግባታቸው ወይም በሌላ አቅጣጫ ስለመምጣታቸው ተጠይቀው መልስ ለመስጠት ፈቃደኛ አልሆኑም።
ይህ ጉዳይ ጠንካራ ፀረ-ጦርነት እንቅስቃሴ ባለበት ጣልያን ውስጥ ወዲያውኑ ውዝግብ አስነስቷል።
በዚህ ወር የአገሪቱ ፖርላማ በአሜሪካ የሚመራው የተባበሩት ሃይሎች ጦር የጣሊያን የአየር ክልልና ወታደራዊ ሰፈር መጠቀም እንደሚችል ድምጽ ሰጥቶ ቢስማማበትም --ጦሩ ከጣሊያን ተነስቶ በቀጥታ ኢራቅን ለማጥቃት ግን ስምምነቱ አይፈቅድለትም።
የፔንታጐን ባለስልጣናት እንዳሉት የአሜሪካ ጦር ለሳምንታት ያህል በሰሜን ኢራቅ ሌላ ፀረ-ሳዳም ጦር ግንባር እንደሚከፍት አስታውቋል።
ኩዌትን አቋርጦ ከገባ በኋላ አብዛኛው በኢራቅ የተሰማራው የተባበሩት ሃይሎች የምድር ጦር ከደቡብ ወደ ባግዳድ እየገሰገሰ ይገኛል።
4ኛው ብርጌድ እግረኛ ክፍል በሰሜን በኩል በመግባት ሰሜናዊ ኢራቅን እንደሚቆጣጠር የፔንታጐን ባለስልጣናት ተስፋ ቢያደርጉም፣ ቱርክ ግን እስከ 62000 የአሜሪካ ወታደሮች በአገሯ ምድር እንዲሰፍሩ መፍቀዷን በአማራጭነት በማስቀመጧ ዕቅዱን አስተጓጉላለች።
የ173ኛን ብረጌድ ጦር ማሰለፍ ጦሩ በአነስተኛ ቁጥር፣ በቀላል ሃይል መለወጡን ያሳያል።
ወታደራዊ ባለስልጣናት እንዳሉት በሰሜን ኢራቅ ያሉ የሙሱሉና ኪርኩክ ከተሞች አቅራቢያ የሚገኙ የነዳጅ ማውጫ ጉድጓዶች --እና ራሳቸው ከተሞቹንም ባሁኑ ጊዜ ተቆጣጥረዋቸው ቢሆን ኖሮ ይወዳሉ።
የሚያጋጥማቸው መከላከል እንኳን ባይኖርም፣ የ173ኛ ክፍል ወታደሮችን በአውሮኘላን አምጥቶ ከማመላለስ ይልቅ በፖራሹት እንዲወርዱ ማድረግን መወሰኑ ሲገለፅ፣ ይህም በፖራሹት በአንዴ የሚወርዱ ከፍተኛ ቁጥር ያላቸው ወታደሮች በቀላሉ ራሳቸውን ከጥቃት መከላከል እንደሚያስችላቸው ከ173ኛ ብርጌድ ክፍል ወታደሮች ጋር አብሮ የተጓዘ አሜሪካዊ የዜና ዘጋቢ ባለስልጣናትን ጠቅሶ ዘግቧል።
«ኪርኩክ በጣም ጠቀሜታ ያላት ከተማ ናት።
ኢራቆች ይፈልጓታል፣ ኩርዶች ይፈልጓታል፣ ቱርኮች ይፈልጓታል፣ እንዲሁም የተለያዩ ጐሳዎችም ይፈልጓታል» ሲሉ ሻለቃ ማይክ ሄስቲንግስ ተናግረዋል።
«ይህ የሚያሳየው በሃላፊነት የሚረከብ እስኪገኝ ድረስ እኛ ከተማዋን መያዝ እንዳለብን ይሰማናል።»
ከሞሱልና ከኪርኩክ ሌላ በሰሜን ኢራቅ ኢላማ የሆነችው የሳዳም ሁሴን የትውልድ ከተማና ለብዙዎቹ የእርሱ የቅርብ ሰዎች የጐሳ ማዕከል የሆነችው ቲክሪት ናት።
ብዙዎቹ የአድናን የሪፐብሊካን ዘብ ክፍል ከጦርነቱ መጀመር ከጥቂት ቀናት በፊት ከሞሱል ወደ ቲክሪት ተዛውረዋል።
የ173ኛ ጦር ክፍል ተጨማሪ ተልዕኮ፣ በሁለት በከፊል ራስ-ገዝ የሆኑ የኩርድ አንጃዎች ብቻ ሳይሆን በርካታ ሌሎች የተነጣይ ጓዶችና ከአልቃይዳ ጋር ግንኙነት አለው ከሚባለው አንሳር አል-ኢዝላም በአካባቢው ስለሚንቀሳቀሱ፣ ህግንና ስርዓትን ማስፈን ይሆናል።
ከሰሜን ኢራቅ ሰዎች ወደ ሰሜን ቱርከ አካባቢ ተሰደው እንዳይገቡ ለመከላከል ሲባል ቱርክ ተጨማሪ ወታደሮች ወደ ሰሜን ኢራቅ ልትልክ እንደምትችል ስትገልፅ፣ የአሜሪካ ባለሥልጣናት ደግሞ ቱርክ ብዛት ያላቸው ተጨማሪ ወታደሮች ወደ ሰሜን ኢራቅ እንዳትልክ መክረዋል።
የቀድሞው የዳኒሽ አለም አቀፉ ስቲግ ቶይፍቲንግ ድብደባ ፈፅመሃል ተብሎ በተከሰሰበት የክስ መዝገብ ጠይቆ የነበረውን ይግባኝ በማንሳት አራት ወር በወህኒ ቆይታ እንደሚያደርግ የዴንማርክ ቴሌቪዠን 2 ሰኞ ዕለት አስታወቀ።
ቶፍቲንግ የተፈረደበት እ.ኤ.አ በ2002 ዓ.ም ሲሆን ከብሔራዊ ቡድን ጓዶቹ ጋር በመሆን በዋና ከተማዋ ካፐንሄገን አንድ ቀን ምሽት እየተዝናኑ ሳሉ በሁለት የምግብ ቤት ሠራተኞች ላይ ድብደባ በመፈፀሙ ነው።
ለአራት ወር ያህል በእስር እንዲቆይ ተወስኖበት ነበር፤ ነገር ግን ይግባኝ ብሏል።
ችሎቱ ለሚያዝያ 10 እንዲሰማ ቀነ ቀጠሮ ተይዞለት ነበር።
ቲቪ 2 የቆፍቲንግን ጠበቃ አንደርስ ኔሜዝን ጠቅሶ እንደዘገበው የ33 ዓመቱ የመሃል ተጨዋች ውሳኔውን ወዲያውኑ ለመቀበል ዝግጁ ነበር።
ለአስተያየት ቶፍቲንግም ሆነ ኔሜዝ በቅርቡ አልተገኙም።
የእንግሊዝ አንደኛ ዲቪዚዮን ሊግ ክለብ የሆነው ቦልቶን በዚህ ወር መጀመሪያ ላይ ለይግባኙ መዘጋጀት እችል ዘንድ እንድሔድ ፈቅዶልኛል ሲል ቶፍቲንግ አስረድቷል።
ቅጣቱን ከጨረሰ በኋላ ቶፍቲንግ ወደ ክለቡ ቦልተን ይመለስ አይመለስ ግልፅ አልነበረም።
ክለቡ እንዳስታወቀው ቶፍቲንግ አቤቱታውን ለማንሳት መወሰኑን አያውቅም ነበር።
ቶፍቲንግ እ.ኤ.አ የካቲት 2002 ከጀርመኑ ሐምቡርግ ክለብ ወደ ቦልተን ተዛወረ።
ቶፍቲንግ ከዚህ ቀደም ወንጀል ፈፅሞ ተፈርዶበት ነበር።
በ1999 ከጀርመኑ ዱይስበርግ ክለብ ጋር በመጫወቱ የገሰፁትን ደጋፊዎች በመደብደቡ ለ20 ቀናት የሚቆይ ውሳኔ ተሰጥቶት ነበር።
በባህሪው እንዲሁም በረቱ ላይ «አልፀፀትም» የተባለውን ቃል በመነቀሱ የሚታወቀው ተጫዋች በ2002 ዓ.ም በተካሔደው የአለም ዋንጫ ሁለተኛው ዙር ላይ ከተሰናበተው የዴንማርክ ብሔራዊ ቡድን በጡረታ ተሰናብቷል።
ቶፍቲንግ በ1993 የዴንማርክል ቡድን ተቀላቅሎ፤ 41 ጊዜ ተመርጧል።
የአሜሪካን ሠራዊት ባግዳድ የሚገኘው የሣዳም ሁሴንን ዓለም-አቀፍ የአይሮኘላን ማረፊያ ለማቆጣጠር ዓርብ ማለዳ ተንቀሳቅሶ ከኢራቅ መከላከያ ሠራዊት ጋር ከመዲናዋ በስተደቡብ በኩል ያለማቋረጥ ውጊያ ሲያደርግ ማርፈዱ ተገለፀ።
ጆርጅ ደብሊዩ ቡሽ «ሥርዓቱ አጣብቂኝ ውስጥ ገብቷል» አሉ።
ምንም እንኳን ሙቀቱ 9ዐ ዲግሪ የሚደርስ ቢሆንም በግንባር የተሠለፈው ሠራዊት ከኬሚካል መሣሪያ ራሱን እንዲከላከል ይችል ዘንድ ቦት ጫማ እና ሙሉ የደንብ ልብስ እንዲለብስ ጥብቅ ማሣሠቢያ ተሰጣቸው።
ከባግዳድ በስተደቡብ በሚገኘው ኩኑ ግዛት ውስጥ ተስፋ የቆረጡና የታጠቁ ኢራቃውያን  በአጥፍቶ ጠፊ ድርጊታቸው ታንክ ስላጋዩ የከረረ ውጊያ ሲካሔድ ነበር።
«ወራሪዎቹን አጨድናቸው» አሉ ሌትና ኮሎኔል ቢፒ ማኮይ።
ገና ብርቱ ውጊያ እንደሚጠብቃቸው  ቢታወቅም የዮናይትድ ስቴትስ ከፍተኛው የጦር መኮንን ባግዳድን ለመያዝ ሰፊ  ውጊያ እንደሚያስፈልጋቸው ገለጹ።
ጊዜያዊ አስተዳደር ተቋቁሞ በድህረ ጦርነቱ ስለሚቋቋመው መንግስት መንግሥት አመራር አባላትን በሀገሪቱ ውስጥ ከሚገኙት ቦታዎች እና ሰዎች ጋር ግንኙነት እንዳያደርጉ ማግለል አስፈላጊ መሆኑን ጀነራል ሪቻርድ ሜየርስ የቅንጅት ኮሚቴው ሊ/መ ገለጹ።
በኢራቅ ጊዜያዊ መንግሥትን ለማቋቋም የሚመክር ስብሰባ በሣምንት ጊዜ ውስጥ እንደሚካሔድ አንድ የፔንታጐን ከፍተኛ ባለሥልጣን ሐሙስ ማታ ይፋ አደረጉ።
ጦርነቱ ከተጀመረ ወዲህ ለመጀመሪያ ጊዜ አብዛኛው የባግዳድ ከተማ የኤሌክትሪክ መብራት ተቋረጠበት መንስኤው አልታወቀም።
ምክንያቱ አልታወቀም።
አሜሪካ የመብራት ሃይሉን ምንጭ ዒላማ አለማድረጓን ሜየረስ ፔንታጐን ለሚገኙ ቃል አቀባይ በሰጡት መግለጫ አስታወቁ።
አምስት ሚሊዮን ሕዝብ ከሚኖርባት የሳዳም ሁሴን መዲና እምብርት በትንሽ ኪሎ ሜትር ርቀት የሚገኘው አውሮፕላን ማረፊያ አጠገብ የፈነዳው የትሬስር ቦምብ ብርሃን ሲያደርግና የከባድ መሣሪያ ድምጽ ከተማዋን ሲያናውጣት አነጋ።
በአንድ ወቅት የአሜሪካ ሠራዊት አውሮፕላን ማረፊያውን የተቆጣጠረ ቢመስልም «ውጊያው በመቀጠሉ ሁኔታው ግራ የሚያጋባ እንደነበር ሜየርስ ሐሙስ ማታ ገለፁ።
አውሮፕላን ማረፊያውን መቆጣጠር የአሜሪካንና የእንግሊዝን የጦር ሠራዊትን በቀላሉ መሣሪያዎቻቸውንና ጦራቸውን ወደ ባግዳድ ለማጓጓዝ ያመቻችላቸዋል።
ከአራት ሰዓታት በላይ በፈጀው የዩናይትድ ስቴትስ ታንኮች በባግዳድ ደቡባዊ ክፍል ቢያንስ ሰባት የታጠቁ ኢራቃውያንን የያዘ ተሽከርካሪንና ከ 15 የበለጡ ብረት ለበስ የጦር ታንኮችን ማውደማቸው ተገለጸ።
ሁለት ሳምንታትን ባስቆጠረው ጦርነት በጦር ሜዳው ተከታታይ ድሎች መጐናፀፋቸውን የአሜሪካ ከፍተኛ የጦር መኮንኖች ቢገልጹም የኢራቅ ሕዝብ ግን ወራሪውን ኃይል ለጊዜው በጥርጣሬ አይን እንደሚመለከተው ታውቋል።
በሰሜኑ ክፍል የሚገኙ የኩርዲስታን ተዋጊዎች እያጠቁ ወደ መዲናዋ ባቀኑበት ወቅት አንድ ከፍተኛ አመራር ሰሜናዊቷን የኪርኩክ ከተማ ላለመያዝ ሊስማሙ እንደሚችሉ ሀሳብ አቀረቡ።
በጦር ማዳ አካባቢም እንቅፋቶች ነበሩ።
ኩት ላይ በተደረገው የጨበጣ ውጊያ ሁለት የባሕር ኃይል ተዋጊዎች ሲገደሉ አንድ ደግሞ ቆሰለ።
አንድ በውጊያ ላይ ጉዳት የደረሰበትን ታንክ እየመረመረ ነበር የአሜሪካን ጦር ወታደር በስህተት በወገን በተተኮሰ ጥይት ተመትቶ ሞተ ሲል ጦሩ ገልጿል።
ረቡዕ ዕለት ወድቆ የተከሰከሰው ተርቡ የባሕር ኃይል ጄት በአሜሪካን ሚሣኤል ተመቶ ይሁን አይሁን እያጣሩ መሆናቸውን የአሜሪካ የመከላከያ ሠራዊት ከፍተኛ መኮንኖች ገለፁ።
የት እንደገባ ያልታወቀውን አብራሪ ፍለጋ ላይ መሠማራቱን ሐሙስ ዕለት የባሕር ኃይል ሠራዊቱ አስታወቀ።
ውጊያው ከተጀመረ ጊዜ አንስቶ የሞቱት የአሜሪካ ተዋጊ ሠራዊት ቁጥር ከሃምሣ ማለፉን ይፋ ሲደረግ ፕሬዚዳንት ቡሽም ከየትኛውም ምድብ ይበልጥ 13 ሠራዊት የሞተበትን የባሕር ኃይል መጐብኘታቸው ተረጋገጠ።
አንድ ከፍተኛ የሠራዊት አዛዥ በውጊያ ላይ ከሞተ አንድ የባሕር ኃይል አባል ቤተሰብ ጋር ሲነጋገሩ «ገነት ገብቷል» ሲሉ መደመጣቸው ተሰማ።
ቀደም ሲል በብዙ ሺዎች ለሚቆጠሩ የጦርነቱ ደጋፊዎች ባደረጉት ንግግር ጦርነቱን በአሸናፊነቱ እንደሚወጡ ቃል በመግባት «አስተዳደሩ አጣብቂኝ ውስጥ ወድቋል» በማለት አስገንዝበዋል።
የኢራቅ ባለሥልጣናት በሳዳም ስም በተከታታይ የሚያወጡትን ጥብቅ ማሳሰቢያዎች በመቀጠል ማውጣታቸው ተገለፀ።
«በእጆቻችሁም ተዋጓቸው።
እግዚአብሔር ያዋርዳቸዋል» አሉ ፤ የአሜሪካና የእንግሊዝ ወራሪ ኃይል በማስመልከት ሲናገሩ።
ሜየርስ 45 በመቶ የሚሆነውን የሣዳም ግዛት ተቆጣጥረናል ቢሉም በውጊያው ሜዳ በየዕለቱ የሚታየው ሁኔታ ግን ግራ የሚያጋባ መሆኑ ተገለጸ።
የተለመደው የጦር ክፍል ወደ መዲናዋ ዳር እየተዋጋ እየሔደ ባለበት ሰዓት፣ ልዩ ጦር የተባሉት ደግሞ በሳዳም የትወልድ ሥፍራ የሚገኘውንና ከቲክሪት አጠገብ ያለውን የታርታር ቤተመንግስት አጠቁ።
ከባግዳድ በስተሰሜን በኩል አንዳንድ መረጃዎች ቢያዙም ከግዛቲቱ በከፍተኛ ስልጣን ላይ የሚገኝ ማንም ሰው አለመያዙን ግን በፐርሺያ የባህረ ሰላጤ የዮናይትድ ስቴትስ የጦር ጠቅላይ አዛዥ ብርጋድየር ጀነራል ቪንሰንት ብሩክስ ይፋ አደረጉ።
አያይዞም «ምንም አይደል ቀጣይ እንቅስቃሴዎች እየተደረጉ ነው» አሉ።
በሰሜን ጫፍ የአሜሪካ ልዩ ሀይሎችና የኩርደስታን ሚሊሻዎች የባርዳራሽን ከተማንና በአጠገቡ ይገኝ የነበረውን ድልድይ ያዙ። ይህም ወደ ሞሱል ከተማ ከሚወስዱት ጥቂት መንገዶች መካከል አንዱ የሆነውና መንግስት የሚቆጣጠረው የነዳጅ ዘይት ስፍራ ነው።
ኢራቃውያን ከተማዋን ለ 13 ዓመታት ይዘው ነበር።
በአገሪቱ የደቡብ ክልል የእንግሊዝ ኃይሎች ወደ ማዕከላዊ ባዝራ በቅርበት ጥሰው ሲገቡ የጦር አውሮፕላኖችም 500 ፓውንድ እና 1000 ፓውንድ በጨረር የሚመሩ ቦምቦች በኢራቅ የመረጃ ፅ/ቤት ህንፃ ላይ ጥለዋል።
1.3 ማሊዮን ሕዝብ ባለባት ክተማ ውስጥ የለውጥ ተቃዋሚ የመከላከያ አባላቶች ለቀናት ተይዘው ቆዩ።
የአሜሪካ ባለስልጣኖች ኢራቃውያን ከወራሪ ወታደሮች ጋር እያደረጉ ያለውን ቀጣይነት ያላቸውን ትብብር በምሳሌነት ጠቅሰዋል።
ናጃፍ ውስጥ በኢራቅ መንግስት በቁም እስር ላይ የሚገኙት ስመ-ጥር ፀሐፊ የኢራቅ ሕዝብ በአሜሪካና በእንግሊዝ ኃይሎች ተግባር ውስጥ ጣልቃ እንዳይገባ ጠይቀዋል ብለዋል።
ጥቂት የኢራቅ የመከላከያ ሠራዊት አባላት የሺያት የክብር ሥፍራ ነው ተብሎ በሚወሰደው መስጊድ ውስጥ መጠለላቸውንና አንድ የኃይማኖት መሪ የተጠለሉት ሰዎች ከተቀደሰው ሥፍራ በሰላም ለመውጣት ይችሉ ዘንድ የሚወጡበትን መንገድ ለመነጋገር በቅርቡ ወደ ቦታው የደረሱት ተስፋ ሰንቀው መሆኑን አንድ የአካባቢው ፀሐፊ ገልፀዋል።
ከደቡብ በኩል በተለያየ አቅጣጫ ማለትም በደቡብ ምዕራብ በሠፈረው ጦርና በደቡብ ምስራቅ በሚገኘው የባህር ኃይል ማክሰኞ ዕለት በጀመረው የወደፊት ማጥቃት ጉዞ በባግዳድ የሚገኘው እግረኛ ጦር መውጪያ ያጣ መሆኑ ተገለፀ።
የአሜሪካና የእንግሊዝ ሔሊኮኘተሮችና አውሮፕላኖች በኩት የሚገኙ አንዳንድ ቦታዎችን በቦንብ ደብድበዋል፤ የኢራቅ ወታደራዊ ኃይሎችና የባህር ኃይል ባልደረቦችም በቅርብ ርቀት የእጅ ቦንቦችን ወርውረዋል።
በአጥፍቶ ጥፋቱ ተልዕኮ ተሳታፊ የነበሩት ጠብመንጃ ብቻ የታጠቁ ከ10 እስክ 15 የሚጠጉ ኢራቃውያን የባህር ሀይልን ታንክ አጠቁ።
ሁለት የአሜሪካ የባህር ኃይል ባልደረቦች በውጊያው ላይ ሲሞቱ ---- እያንዳንዳቸውን ለማዳን የሞከረው ሐኪም በብስጭት የማዳኛ መሣሪያውን እዚያው ቀበረ።
ካርባላ ከሚባል ስፍራ ወደ ባግዳድ ያቀኑ ወታደራዊ ኃይሎች በርከት ያለ የኢራቃውያንን ሬሳ በዝግታ በማለፍ ግዙፉን የኢራቅ ወታደራዊ የጦር መሣሪያ ሰፈር በቦንብ ደበደቡ።
በጣም ብዙ ተጨማሪ የኢራቅ ወታደሮች አካባቢውን በኃይል ላጥለቀለቀው የአሜሪካ ወታደራዊ ሐይል እጃቸውን በመስጠት ወደ ኋላቸው እንዲያፈገፍጉ ተደርገዋል።
በተመሣሣይ መልኩም የኬሚካል ጦር መሣሪያ ያስጨነቃቸው መሆኑንና ብሩክስ እንደገለፀውም በደቡብ ምዕራብ በረሃማ አካባቢ የሚገኘው ልዩ ግብረ-ኃይል ባልተለመደ ሁኔታ ምልክት የተደረገባቸውን ጠርሙሶች ማግኘቱን ገልጿል።
ምርመራው እየቀጠለ እንደነበር ገልጿል።
ቶዮታ ሞተር ኮርፖሬሽን አንድ ቀን የጃፖን ግዙፍ አውቶሞቲቭ የመኪና ፋብሪካ ኃላፊ ይሆናል ተብሎ በስፋት ለተጣለበት የኩባንያው መሥራች የልጅ ልጅ ለሆነው አኪዮ ቶዩዳ የደረጃ ዕድገት እንደሚሰጥ ማክሰኞ ዕለት ተናገረ።
የኪቺሮ ቶዮዳ የልጅ ልጅና የቶዮታ የክብር ሊቀ መንበር የሾይችሮ ቶዮዳ የበኩር ልጅ፣ ዕድሜው 46 የሆነው ማኔጂንግ ዳይሬክተር ቶዮዳ የአክሲዮን ባለሀብቶች ሰኔ ከተሰበሰቡ በኋላ ሥራ ላይ በሚውለው ቀላልነትና ቅልጥፍና እንዲኖረው ተደርጐ በተነደፈው የሥራ አመራር ሥርዓት ውስጥ የበላይነት ካላቸው 14 ማኔጂንግ ዳይሬክተሮች አንዱ እንደሚሆን የኩባንያው መግለጫ ገልጿል።
ማዕከላዊ ጃፓን ቶዮታ ከተማ ከተመሠረተው ቶዮታ በ1984 የተቀላቀለው ቆዮዳ የአውቶሞቲቭ መኪና ፋብሪካውን የኢንተርኔትና የቴሌማቲክስ -- ሽቦ አልባ መገናኛን ከተሽከርካሪዎች የመግጠም ቴክኖሎጂ - ሥራ ግንባር ቀደም እንዲሆን አደረገ።
ለወደፊቱ የቶዮታ ፕሬዚዳንት ሆኖ ይመረጣል ተብሎ የሚጠበቀው ቶዮዳ ለአውቶሞቲቭ መኪናዎች ዋነኛ ገበያ የሆነውን የቻይናውን ንግድ ይቆጣጠራል።
ቶዮዳ ለዓመታት የኮከብነቱን ስፍራ ይዟል።
እ.ኤ.አ በ2000ዓ.ም ቦርዱን በተቀላቀለበት ጊዜ የቦርዱ ወጣት አባል ነበር።
በፕሬዚዳንት ፉጂኦ ቶ በተደረገው ተሐድሶ የቶዮታ ዳይሬክተሮች ቦርድ አባላት ከ58 ወደ 27 ዝቅ እንዲሉ ተደርጓል።
የአስተዳደር ምክትል ፕሬዚዳንቶች ከ9 ወደ 7 ወርደዋል።
አዲሱ ሥርዓት «ውሳኔ አሰጣጥንና የሥራ እንቅስቃሴን እንዲያፋጥን» ተደርጐ የተነደፈ መሆኑን የቶዮታ ቃል አቀባይ ሽገሩ ሃያካዋ ተናግሯል።
በቾ እና በሊቀመንበር ሂሮሽ ኦኩዳ የተያዙት ከፍተኛ የሥልጣን ቦታዎች ለውጥ ሳይደረግባቸው ቆይተዋል።
ኪይችሮ ቶዮዳ አባቱ የጀመረውን የልብስ ፋብሪካ ወደ አውቶሞቲቭ የመኪና ፋብሪካ በመቀየር እ.ኤ.አ በ1937 ዓ.ም አውቶሞቲቭ የመኪና ፋብሪካውን መሠረተ።
የአሜሪካ ኃይሎች ለመጀመሪያ ጊዜ በሰሜን በኩል ወደ ከተማው በመግባት ወታደራዊ አይሮፕላን ጣቢያ፣ የደፈጣ ተዋጊዎችንና የሪፐብሊካኑን የጥበቃ ሃይል በመያዝ በመላው ባግዳድ ቁጥጥሩን አጥብቀዋል።
ይህ በዚህ እንዳለ ሶስት የውጭ ጋዜጠኞችን በገደለው ጥቃት ምክንያት የአሜሪካ የጦር ሃይል ከፍተኛ ወቀሳ ገጥሞታል።
የፔንታጐን ባለስልጣኖች ማክሰኞ ዕለት እንዳስታወቁት የኢራቁ መሪ ሳዳም ሁሴን በባግዳድ አጐራባች ቦታዎች ላይ ከትላንት በፊት በተደረገው በዩ.ኤስ የአየር ጥቃት መሞት አለመሞታቸውን አያውቁም።
ጥቃቱ በቅርቡ የሚገኙ ሶስት ቤቶችን አጥፍቷል፤ እንደዚሁም ቢያንስ ሁለት ሰዎችን ገድሏል።
የአሜሪካ ባህር ሃይል በምስራቅ በኩል ወደ ዋና ከተማዋ ለመግባት ሲሉ በከፍተኛ ሁኔታ የተዋጉዋቸውን ደፈጣ ተዋጊዎች አጥቅቷል።
የራሺድ አውሮፕላን ማረፊያንና ለ3000 የሚሆን በቂ የጦር መሣሪያዎችንም ጭምር ይዘዋል።
እንደመጥፎ ገጽ ሆኖ ደግሞ የአሜሪካ ጦር ሀይል የደንብ ልብሶች እና ምናልባትም ከአሜሪካ የጦር እስረኞች የተወሰዱ የኬሚካል መሣሪያ አልባሳትንም በቁጥጥር ስር አውለዋል።
አንዳንድ የጦር ክፍሎች የኢራቅ ተዋጊዎችን ከሪፖብሊካኑ የጥበቃ ተዋጊዎች ዋና መስሪያ ቤት ከሚገኝበት ዋና ከተማ አስኬዱአቸው።
ሌሎች ደግሞ ባለ 12 ክፍል ትልቅ ቤት በዋሻ ውስጥ ያገኙ ሲሆን፣ በነጭ እብነበረድ ያማረ ወለልና በፍሎረሰንት መብራት ያጌጠ ነው።
የአሜሪካ ወታደራዊ ኃይል ባልደረቦች በሰሜን በኩል ወደ ባግዳድ በመግባት አዲስ የጦርነት ግንባር ከፍተዋል።
አሜሪካኖች ለመጀመሪያ ጊዜ ባግዳድን አጥቅተው ከገቡ ከአራት ቀናት በኋላ በሲቪል ኢራቃውያን ላይ የደረሰው አደጋ አልታወቀም።
ነገር ግን የዓለም የጤና ድርጅት የባግዳድ ሆስፒታሎች ቃጠሎዎችንና በቦንብ ፍንጣሪ የቆሰሉትን ለማከም በቂ የህክምና መሣሪያዎች አቅርቦት በማጣት ላይ ናቸው።
የኢራቅ ባለሥልጣናት ግን የኢራቅ ኃይሎች እጃቸውን ለአሜሪካ ኃይሎች አይሰጡም በማለት ይከራከራሉ፣ የማስታወቂያ ሚኒስትሩ መሐመድ ሰኢድ አል-ሳሓፍ «አሜሪካኖቹ ይቃጠሉዋታል» ብለዋል።
በማዕከላዊ ባግዳድ የአሜሪካ ታንክ በፓሌስታይን ሆቴል ላይ በተተኮሰበት ጊዜ አንድ የሮይተር ፎቶግራፍ አንሺና አንድ የእስፔን ቴሌሲንኮ ፎቶ አንሺ ሞተዋል።
የሮይተር ዋና አዘጋጅ ገርት ሊንባክ እንዳለው፣ የተፈጠረው ክስተት ... ይህ ሆቴል ባግዳድ ውስጥ ምናልባትም ሁሉም የውጭ ጋዜጠኞች መቀመጫ መሆኑን ቀድሞ ለሚያውቁ የአሜሪካ ወታደሮች ወደፊት የመግፋት ውሳኔያቸውን ጥያቄ ያስነሳል።
የአሜሪካ የጦር አይሮፕላን የአረብኛ ቋንቋን የሳተላይት ቴሌቪዥንን ጽህፈት ቤት በቦንብ ባጋዩባት ጊዜ የአልጀዚራው ጋዜጠኛ ታሪቅ አዩብ ሞተ።
ባግዳድ የሚገኘው የአቡ ዳቢ ቴሌቪዥን ጽህፈት ቤትም ተመቷል።
ባግዳድ ውስጥ የሚገኘውን ጽህፈት ቤት ኢራቃውያን ኃይሎች ወደ አሜሪካ ለመተኮስ እንዳልተጠቀሙበት አልጀዚራ አጥብቆ ገልጿል።
የአሜሪካ ማዕከላዊ አዛዥ የአሜሪካ ወታደሮች ወደ ቴሌቪዥን ጽህፈት ቤትና ወደ ሆቴሉ የተኮሰው ከነዚያ ሕንፃዎች ጠንካራ ተኩስ ከገጠማቸው በኋላ መሆኑን ገልጿል።
የአሶስዬትድ ፕሬስ ፎቶግራፍ አንሺ የሆነው ጀሮም ዲሌይ ከመጨረሻው ፎቅ ላይ ሆኖ የአሜሪካን ታንኮች ድልድይ ላይ ለመተኮስ ቦታቸውን ሲያመቻቹ እንዳያቸው ገልጿል።
«ተኩሱ ሁሉ ያነጣጠረው የአሜሪካ ወታደሮች ወደሠፈሩበት ድልድይና ወንዝ ዳርቻ ነበር አለ።
በሳዳም ላይ ያነጣጠረውና በባግዳድ ከተማ አጐራባች ቦታዎች ላይ የተካሄደው የአየር ጥቃት አንድም የኢራቅ ባለስልጣን ስለመግደል አለመግደሉ የታወቀ ነገር የለም።
የኢራቅ የአደጋ ጊዜ ሠራተኞች ከፈራረሰው ሕንፃ ስር ሁለት ሬሳ አውጥተዋል፤ ነገር ግን ጉዳቱ እስከ 14 ሊደርስ እንደሚችል ተናግረዋል።
የአሜሪካው ፕሬዚዳንት ጆርጅ ደብልዩ ቡሽ ከእንግሊዙ ጠቅላይ ሚኒስትር ቶኒ ብሌር ጋር ስለሳዳም ሁኔታ የጋራ መግለጫ ሲሰጡ «ይኑር አይኑር አላውቅም» ብለዋል።
«አንድ የማውቀው ነገር ቢኖር አቅም እያጣ መሆኑን ነው።»
በኢራቅ የተባበሩት መንግስታት አምባሳደር መሐመድ አል-ዱሪ ማክሰኞ ዕለት እንዳሉት ምንም እንኳን ከባግድ ጋር መረጃ አለመለዋወጣቸውን ቢያምኑም ሳዳም በሕይወት እንዳሉ እምነታቸው መሆኑን ገልፀዋል።
ቡሽና ብሌር ኢራቅን ማን እንደሚያስተዳድራትና መልሶ እንደሚገነባት ያላቸውን ልዩነቶች ለማጥበብ ፈልገዋል።
ብሌር ከቡሽ ይልቅ ጠንካራ የተባበሩት መንግስታት ሚናን ይመርጣሉ።
ብሌር «በኢራቅ መልሶ ግንባታ ላይ የተባበሩት መንግስታት አስፈላጊና ጠንካራ ሚና ይኖረዋል» ብለዋል።
«ነገር ግን ቁልፉ ጉዳይ በመጨረሻ ኢራቅ በኢራቃውያን ትመራለች»።
በሰሜን ኢራቅ የሕብረቱን ጠንካራ የአየር ጥቃት ተከትሎ ማክሰኞ ዕለት የኩርድ ሃይሎች በኪርኩክ አካባቢ ይዞታቸውን አጠናክረዋል።
የኩርድ መገናኛ ዘዴ እንደገለፀው የኩርድ ሚሊሻ ከሰሜን ኩርክ ወደ 10 ኪሎ ሜትሮች /ስድስት ማይሎች/ ላይ የሚገኘውን ሴካሚያን ተራራን ተቆጣጥሮታል።
አካባቢው ከተማውንና የኢራቅ ቁጥር 2 የነዳጅ ክልል የሆነውን የነዳጅ ሜዳ ለመቆጣጠር የሚያስችል እይታ ይሰጣል።
የአሜሪካ ወታደራዊ ኃይል ሁለት አይሮፕላኖች ጠፍተዋል አለ።
ኤ-10 «ዋርቶግ» የተባለውና ባለቋሚ የመብረሪያ ዘንግ የጦር አውሮፕላን፣ ከመሬት ወደ አየር በሚተኮስ የኢራቅ ሚሳዬል ሲመታ የመጀመሪያው ነው ተብሎ የሚታመነው አውሮፕላን ከባግዳድ አጠገብ ወደቀ።
የአሜሪካ ማዕከላዊ ዕዝ ከአይሮፕላን ዘሎ የወረደውና በምድር ጦር ወታደሮች የተገኘው አብራሪ በጥሩ ሁኔታ ላይ መሆኑን ገለፀ።
የአሜሪካ ኤፍ-15ኢ ጄትም ሰኞ ጧት ተመቶ መውደቁንና የሁለቱ አብራሪዎቿ ፍለጋም እንደቀጠለ ወታደራዊ ሃይሉ ማክሰኞ ዕለት አስታወቀ።
ባለስልጣናቱ አይሮፕላኑ ተመቶ ስለመውደቁ ወይም በድንገተኛ አደጋ ተጋጭቶ ስለመውደቁ ምንም አላሉም።
የእንግሊዝ ወታደሮች የኢራቅ ሁለተኛ ትልቅ ከተማ የሆነችውን መያዛቸውን ካመላከቱ ከአንድ ቀን በኋላ ተስፋ የቆረጡ ዜጎች የውሃ ቦቴዎችን እንደከበቡ በከፍተኛ ደረጃ የተዘረፈችውን የባስራ ከተማን መንገዶች ሥርዓት ለማስጠበቅ የእንግሊዝ ሃይሎች ከፍተኛ ጥረት አድርገዋል።
በተጨማሪም የእንግሊዝ ወታደሮች ማክሰኞ ዕለት የአገሪቷን የመጀመሪያ የደህረ-ጦርነት አስተዳደር ማቋቋም ጀመሩ፣ የአስተዳደር ኮሚቴን ለማቋቋም ይችሉ ዘንድ ለአንድ የአካባቢው ሼህ አካባቢውን በመወከል ሥልጣን ሰጥቶአቸዋል።
በተባበሩት መንግሥታት የኢራቅ ባለሥልጣን አምባሳደርና በዩ.ኤስ በሚመራው ጦርነት ሽንፈትን ያመኑት የመጀመሪያው ሞሐመድ አል-ዱሪ ከዋና ፀሐፊ ኮፊ አናን ጋር በግል ተገናኘተዋል፤ ነገር ግን ኒው ዮርክን ለቀው ለመውጣት አቅደዋል ስለሚባለው ወሬ ለመናገር ፈቃደኛ አልሆኑም።
«አዝናለሁ» አሉ።
«መልስ የለኝም።»
«ምንም አስተያየት የለኝም።»
ከዋና ፀሐፊው ጋር ስላደረጉት ውይይት፣ ስለእሳቸው የወደፊት ዕጣ ፈንታና ስለጦርነቱ አስተያየት እንዲሰጧቸው በኒውዮርክ መኖሪያቸውና በተባበሩት መንግሥታት ዋና መሥሪያ ቤት ሐሙስ ዕለት ሲያሳድዷቸው ለነበሩት በርካታ ጋዜጠኞች ሲመልሱ «ይህ የመጨረሻ ቃሌ ነው» ብለዋል።
ኢራቅን ማን ሊገዛት ይገባል ተብለው ሲጠየቁ «ያ እኔን አይመለከትም» ብለዋል አል-ዱሪ።
አናንም እንዲሁ ሐሙስ ዕለት ከአል-ዱሪ ጋር የተገናኙበትን ጉዳይ አስመልክቶ አስተያየት ለመስጠት ፈቃደኛ አልነበሩም።
ባግዳድ ረቡዕ ዕለት ከተያዘች በኋላ አል-ዱሪ ተሸንፈናል በማለት ገልጸው አሁን የኢራቅ ሕዝብ በሰላም ለመኖር ይችላል በማለት ያላቸውን ምኞት ገልጸዋል።
ከባግዳድ ጋር ምንም ግንኙት እንዳልነበራቸው ተናግረዋል።
አል-ዱሪ ከአናን ጋር ከመገናኘታቸውም በላይ ከረፋዱ ላይና ከሰዓት በኋላ ከአምባሳደሮችና ከዲኘሎማቶች ጋር በመልእክተኞች መዝናኛ ክፍል በርካታ ሰዓትን አሳልፈዋል።
«መልካም ዕድል እመኝላችኋለሁ፤ ግን ከዋና ፀሐፊው ጋር ምን እንደተነጋገሩና በቀጣይነት ያሰቡት እርምጃ ምን እንደሆነ አላውቅም» በማለት ራሳቸው ከአናን ጋር ከመወያየታቸው በፊት ከአል-ዱሪ ጋር የተነጋገሩት የአረብ ሊግ ዋና ፀሐፊ አምርሙሳ ገልጸዋል።
ረቡዕ ዕለት ማታ ከአሶሽየትድ ጋዜጣ ለቀረበላቸው ቃለ መጠይቅ አል-ዱሪ ሲመልሱ በተባበሩት መንግሥታት ውስጥ ሥራቸውን እንደሚቀጥሉና የመክዳትም ሐሳብ እንደሌላቸው ተናግረዋል።
«ማንን ነው የሚከዱት?» ሲል ጠየቃቸው።
«መንግሥት አስቀድሞ የከዳ ይመስለኛል።
ከእንግዲህ የሚከዱት የኢራቅ መንግሥት የለም።»
አናን ከአል-ዱሪ ጋር ከመነጋገራቸው በፊት ሰኞ ዕለት ከመልእክተኛው ጋር ሲነጋገሩ «ጥገኝነት እንዲሰጣቸውም ሆነ ጥበቃ እንዲደረግላቸው አልጠየቁም ----በሥልጣናቸው እንዲቆዩም እንድረዳቸው አልጠየቁኝም» ብለዋል።
«በወቅቱ ያለውን የነገሮች ሂደት መሠረት በማድረግ ስለተፈጸመው ነገር ተገጋግረናል» ብለዋል አናን።
ዩ.ኤስና አጋሮቿ በኢራቅ ላይ የከፈቱትን ጦርነት የተባበሩት መንግሥታት ድጋፍ እንዲሰጣቸው በሚጥሩበት ወቅት አምባሳደሩ ለአገራቸው ሽንጣቸውን ገትረው ለብዙ ወራት ይከራከሩ ነበር።
የተባበሩት መንግሥታት ዲኘሎማቶች በየግላቸው እሳቸው የተከበሩ የሥራ ባልደረባ እንደሆኑ አድርገው ይመለከቷቸዋል።
«ለራሳቸው አዲስ ሕይወት ለመፍጠር ያላቸውን ፍላጐት እደግፋለሁ» አሉ በተባበሩት መንግሥታት የእንግሊዝ አምባሳደር ጀረሚይ ግሪን ስቶክ።
አል-ዱሪ መጀመሪያ እ.ኤ.አ በ1999 ዓ.ም የተባበሩት መንግስታት ዲኘሎማት፣ በኋላም ከ2001 አንስቶ በኒውዮርክ በተባበሩት መንግስታት ዋና መሥሪያ ቤት አምባሳደር ከመሆናቸውመ በፊት በባግዳድ ዩኒቨርስቲ ዓለም አቀፍ ሕግን ከ 30 ዓመት በላይ አስተምረዋል።
አሶሺየትድ ፕሬስ ላቀረበላቸው ቃለ መጠይቅ ሲመልሱ ወደ መምህርነታቸው ቢመለሱ ደስ እንደሚላቸው ነገር ግን አሁን ለጊዜው ዩ ኤን ውስጥ ለመቆየት እንዳቀዱ ተናግረዋል።
«ነገሮች አንድ ቀን የተወሰነ መልክ ይይዛሉ» ብለዋል።
በአገሪቱ ሁኔታዎች ተረጋግተዋል፤ ... ያለኝ ጉጉት የኢራቅ ሕዝብ ለወደፊቱ ያለማዕቀብ፣ ያለጦርነት፣ ያለሥቃይ በሰላም ይኖራል የሚል ነው።
«መልእክቴ ይኽው ነው።»
የ168 ሰዎችን ሕይወት ያጠፋውን የ1995ቱን የኦክላዋማ ከተማ የቦምብ ፍንዳታ ዕቅድ ኢራቅ እረድታለች የሚል እምነት ያላቸው ጠበቆች አንድ የኒውዮርክ ፌደራል ፍ/ቤት ዳኛን አል-ዱሪን ስለጉዳዩ የምስክርነት ቃላቸውን እንዲሰጡ እንዲያስገድድና ከአገር ይሸሸሉ የሚል ሥጋት እንዳለው በመግለጽ መልእክተኛውን በጥርጣሬ እንዲያዙ እንዲያደርግ በየግላቸው ጠይቀዋል።
ነገር ግን አል-ድሪ በኢራቅ አምባሳደርነታቸው አሁንም ዲኘሎማሲያዊ ያለመከሰስ መብት እንዳላቸው የተባበሩት መንግስታት ቃል አቀባይ ፍሬድ ኢክሃርድ ገልጿል።
በተባበሩት መንግስታት ሕግ መሠረት ጠቅላላ ስብሰባው እንዲቀበለው ከተፈለገ የኢራቅ አዲሱ መንግሥት አገሪቷን እንዲወክሉ መጠየቅ አለበት።
«እሳቸው አሁንም በተባበሩት መንግስታት የኢራቅ አምባሳደር ናቸው» በማለት የኋይት ሐውስ ቃል አቀባይ አሪ ፍሌሸር ከዋሽንግተን ገልጿል።
«ከሕግ አንፃር የተባበሩት መንግስታት ውስጥ የሚሠራው በዚህ መልኩ ነው።»
ዋሽንግተን ውስጥ ኢራቅን በመቃወም 1.5 ቢሊዮን ዳላር ለፌደራሉ ችሎት ያስገቡት 14 ከሞት የተረፉና ጥቀት የተፈጸመባቸው ሰዎች ቤተሰበች ጠበቃ የሆነው ጁዲሻል ወች ሊቀመንበር ላሪ ክሌይማን ለአል-ዱሪ ሁለት ጊዜ፣ መጋቢት 26 እና 28 መጥሪያ እንደተሰጣቸው ነገር ግን ምንም መልስ እንዳልሰጧቸው ገልጿል።
የዩ.ኤስ አውራጃ ፍ/ቤት ዳኛ የሆኑት ጆን ኤስ.ማርቲን ወዲያውኑ ፍርድ አልሰጡም፤ ግን ጉዳዩን ለመስማት ለሚቀጥለው ሳምንት ቀጥረዋል።
በኤፕሪል 19 1995 በአልፍሬድ ፒ.ሙራህ ፌደራል ሕንፃ ላይ የደረሰው የቦምብ ፍንዳታ በወቅቱ በአሜሪካ ምድር የተፈጸመ አስደንጋጭ የአሸባሪዎች ጥቃት ነበር።
የቀረበው ክስ የኢራቀ ባለሥልጣኖች ለቆራጡ ቦምብ አፈንጂ ቲሞቲ ማክቬህና ለሴረኛው ቴሪ ኒኮልስ ገንዘብና ሥልጠና ሰጥተዋል የሚል ነበር።
ማክቬህ በ2001 የሞት ፍርድ ሲፈጸምበት ኒኮልስ ደግሞ የዕድሜ ይፍታህ እስራቱን ተያይዞታል።
አምባገነኑ ሱሃርቶ ከሥልጣኑ ተገርስሷል፤ ሕገ መንግሥቱ ተለውጧል፤ የዜና ማሠራጫ አውታሩ ከእግር ብረቱ ተላቋል፤ ዲሞክራሲያዊ ምርጫ ተካሂዷል፤ ምሥራቅ ቲሞርም ነፃ ወጥታለች።
ከመስከረም 11/ 2001 በኋላ አንዶኒዢያ የዩ.ኤስ መሪ ጆርጅ ደብልዩ ቡሽ በአሸባሪነት ላይ ዓለም አቀፍ ጦርነት እንዲታወጅ ያወጡትን ዕቅድ ለመፈረም ፈጣን ነበረች።
ከፍ ያለ ፖለቲካዊ ለውጥ ብታካሂድም እንኳን አሁንም በመፈጸም ላይ ያለውን የሰብአዊ መብት ረገጣ ለማስቀረት ካላት ዓላማ አንፃር ዋሽንግተን በዓለም ከፍተኛ ሕዝብ ባላት የሙስሊም አገር ላይ ለ12 ዓመት ጥላው የቆየችውን የጦር መሣሪያ ሽያጭ እገዳ አሁንም አላነሳችውም።
የተበሳጩት የጃካርታ ጄኔራሎች ጊዜ ያለፈባቸው የመሣሪያ ግምጃ ቤቶችን በሌሎች ቦታዎች ለመተካት እየፈላለጉ ናቸው።
በዚህ ወር መጨረሻ ላይ የኢንዶኒዥያ ፕሬዚዳንት ሜጋዋቲ ሱካርኖፑትሪ ፑትሪ ይበልጥ እየተዳከመ የመጣውን 300,000 አባላት ያሉትን ኋላ ቀር የአየር ኃይል ዘመናዊ ለማድረግ የሚያስችል እርዳታ ለማፈላለግ ወደ ክሬምሪሊን ሄደዋል።
በአሜሪካና በእንግሊዝ ግዙፍ ኩባንያዎች ለረዥም ጊዜ በቁጥጥር ሥር ውሎ የነበረውን የዘይትና የጋዝ ዘርፍ ትርፋማ እንዲሆን በሚያደርግ መልክ የሩሲያ ኩባንያዎችም እንዲወዳደሩ መንገድ ለመክፈትም ሳያስቡ አልቀሩም።
ኢንዶኒዢያና ሩሲያ ጫፍ ለጫፍ ተራርቀው የሚገኙ አገሮች ቢሆኑም እንኳን የጋራ የሆኑ መሠረታዊ ነገሮች አሏቸው።
ከጂኦግራፊ አንፃር ሁለቱም በርካታ ብሔረሰቦች ያሉበት ሕዝብ ይዘው እያዘገሙ ናቸው።
ሁለቱም ገንጣይነትን በመታገልና ብሔራዊ አንድነትን በመጠበቅ ፈላጭ ቆራጩን አገዛዝ ገርስሰው ከጣሉ አሥርት ዓመታት በኋላ ዲሞክራሲን ለመገንባት ጥረት እያደረጉ ይገኛሉ።
ሁለቱም በተፈጥሮ ሀብት የታደሉ ናቸው፤ ነገር ግን በሌሎች አገሮች ታይቶ በማይታወቅ አይነት ሙስና በመጠመዳቸው የተነሳ ከፍተኛ ኢኮኖሚያዊ ችግሮች አሉባቸው።
በአሁኑም ወቅት የአሜሪካ-መር የኢራቅ ጦርነትን ሁለቱም ይቃወማሉ።
ለሚያዚያ 21 የተቀጠረው የሜጋዋቲና የሩሲያው መሪ ፑቲን ስብሰባ በኢራቅ ቀውስ ላይ እንደሚነጋገር የኢንዶኒዢያው የውጭ ጉዳይ ቃል አቀባይ ማርቲ ናታሊጋዋ ገልጿል።
ግን ሌሎች ዲኘሎማቶች እንደሚሉት ሁለቱ በዚህ ጉዳይ ላይ የሚያደርጉት ውይይት እንደ ንግድና መሣሪያ ሽያጭ በመሳሰሉት መሠረታዊ ጉዳዮች ላይ ይበልጥ መቀራረብን ይፈጥርላቸዋል።
የኢንዶኒዢያ ጦር በጣም የተዳከመ ስለሆነ በስፋት ተዘርግተው ያሉትን የተጐራባች ደሴቶች ድንበር መጠበቅ ስለማይችል ጽንፈኛ ሰርጐገቦች በቀላሉ ሊገቡ ይችላሉ ሲሉ ተንታኞች ያደረባቸውን ስጋት ገልፀዋል።
ባለፈው ዓመት የ202 ሰዎችን ሕይወት ያጠፋው በባሊ ምድር ላይ የተጣለው የቦምብ ድብደባ በኢንዶኔዢያ ላይ ያነጣጠረውን የሽብርተኝነት ዛቻ የሚያረጋግጥ ነው።
በኢራቅ ላይ በአሜሪካ-መር የሚካሄደው ውጊያ ሰፊ ተቃውሞ ማስነሳቱ ነውጠኛ ሙስሊሞች አጸፋዊ ጥቃት ለመፈጸም እንዲዝቱ አድርጓቸዋል።
«ኢንዶኒዢያ ውስጥ ከሞላ ጐደል ማንኛውም ሰው የኢራቅን ጦርነት ፍጹም አላስፈላጊ እንደሆነ ነው የሚቆጥረው፤ የዩ.ኤስ ፖሊስም ሰፊ ሕዝባዊ ተቃውሞ ገጥሞታል» በማለት በጃካርታ ከሚገኘው ስትራቴጃዊና ዓለም አቀፋዊ የጥናት ማዕከል ቢሮ ገልጸዋል። ዩሱፍ ዋንዲ
በሞስኮ በጃካርታ መካከለ የፈጠረው የቅርብ ትስስር በማንም ተደርጐ የማይታወቅ አይደለም።
ኢንደኒዢያ በ1950ዎቹ በሜጋዋቲ አባትና በመጀመሪያው የአገሪቱ መሪ ሱካርኖ በምትመራበት ወቅት በሶቭየት ወታደራዊ እርዳታ ትቶ ማመን ነበር ነገር ግን ፀረ-ኮሚኒስቱ ጄኔራል ሱሃርቶ በ1965 ሥልጣን ከያዘ በኋላ ይህ ግንኙነት ተቋርጧል።
ዩ.ኤስ በፍጥነት የደቡብ ኢስያ አገር ዋነኛ የጦር መሣሪያ አቅራቢ ሆነች፤ እናም በ1980ዎቹ ዓመታዊ የጦር መሣሪያ ሽያጭ ወደ ዩ.ኤስ 400 ሚሊዮን ከፍ አለ።
ይሁን እንጂ የኢንዶኒዢያ ወታደሮች በብዙ መቶዎች የሚቆጠሩ በምሥራቅ ቲሞር የነበሩ ሰላማዊ ሰዎችን ከገደለ በኋላ የዩ.ኤስ ኮንግሬስ በ1991 ይህንን አገደው።
በ1999 ምሥራቅ ቲሞር ነፃ ወጣች፤ ነገር ግን ይህ የሆነው የኢንዶኔዥያ ነፃ ከመውጣቷ በፊት ሕዝበ-ውሳኔ ተካሂዶ ወታደሮች ለቀው ሲወጡ ካወደሟት በኋላና ሕዝበ-ውሳኔውም ከተካሔደ በኋላ ነበር።
የደረሰው አስደንጋጭ የውድመት መጠን የአሜሪካ ህግ አውጪዎች በኢንዶኔዥያ ላይ የሚጥሉትን ዕገዳ ሙሉ በሙሉ ሊባል የሚቻል የወታደራዊ ግንኙነትን እንዲያካትት ገፋፋቸው።
ከዚያ ጊዜ ጀምሮ አንዳንድ የአስተዳደር ሰዎች - በተለይም የቀድሞው የጃካርታ አምባሳደርና የኢራቅ ጦርነት ዋና የመከላከያ ሚኒስቴር ምክትል ሚኒስቴር ፖወል ወልፎዊትዝ እገዳው እንዲጀመር አደረጉ።
እስካሁን የዩ.ኤስ ሕግ አውጭዎች የወሰነ የመኮንኖች ሥልጠና ፕሮግራም ብቻ ነው እንደገና እንዲጀመር ያደረጉት።
ግን ያም ቢሆን ለኢንዶኔዥያ ጄኔራሎች በቂ አልነበረም።
«እንደሚመስለኝ የኢንደኔዥያ ጦር ኃይል ዋሽንግተን የምትጥላቸውን ገደቦችና  ቅድመ-ሁኔታዎች  የሚገባቸው እንዳልሆነ በስተመጨረሻ የወሰነ ይመስላል» አሉ የቀድመው የመከላከያ ሚኒስትር ጁወኖ ሲዳርሶኖ።
«ስለዚህም አውሮኘላኖችን፣ ሄሊኮኘተሮችንና ሌሎች ከባድ የጦር መሣሪያዎችን የሚያገኙባቸውን አማራጮች ማፈላለግ ጀመሩ።»
ኢንዶኔዢያን በደንበኝነት በመሳብ ረገድ ሞስኮ በመጠኑ ተሳክቶላታል።
ጃካርታ 10000 ክላሽንኮብ ጠብመንጃዎችን፣ ስኳድሮን የባህር ሀይል ሚ1-2 ሄሊኮኘተሮችንና ለባሕር ኃይሏ በርከት ያሉ ቢቲአር - 80A ተሸካሚዎች ጨምሮ ጥቂት የሩሲያ የጦር መሣሪያዎችን በቅርቡ ገዝታለች።
በአሁኑ ጊዜ በሱማትራ፣ ቦርኒኦና ፓፑኦ የሚገኙትን የዘይትና የጋዝ ቦታዎች ከአየር ጥቃት ለመከላከል ኢንዶኔዢያ ከ30 ዓመት በፊት የገዛችውን የአጭር ርቀት ራፒየር ሚሳይል ተጠቅማለች።
«እነዚህን መሣሪያዎች እንደገና ከጥቅም ላይ ለማዋል ከባድ ችግር ፍጥሯል» ብለዋል ሲዳርሶኖ።
የአየር መከላከያ ኮማንደሮች ከራፒየርስ ሚሳይሎች ጋር የሩሲያን አስደናቂ የረጂም ርቀት ኤስ-300 ሚሳይሎችን ወይም እንደ ኤስ.ኤ-15 ጋውንትሌት ያሉትን የአጭር ርቀት ሚሳየሎችን ወይም በትከሻ ላይ የሚተኮሱ ኢግላዎችን በመጨመር ኃይላቸውን ለማሳደግ ፈለጉ።
አየር ኃይሉ በዓለም በቁጥር አንድ የተመዘገቡትን ሱከይ-ሱ-27 የተባሉ በርካታ እስኳሮኖችንና ፈጣን ቦምብ ጣይ አውሮኘላኖችን የመምታት አቅም ያላቸውን አውሮኘላኖች ለመግዛት እንደሚያስብ ተገልጿል።
ቀደም ሲል የኢንዶኔዢያ አየር ኃይል ኮማንደሮች በዝርዝር የያዟቸውን ከዩ.ኤስ ኤፍ-16 ቦምብ ጣይ አውሮኘላኖች ጋር የሚመሳሰሉ የምዕራብ አገሮች ጀቶችን ለመግዛት ምርጫቸው ነበር።
ነገር ግን ሱዳርሶኖ እንደተናገረው ጐሪቤቷ ማሊሺያ የሩሲያን ሜግ-29 እና የአሜሪካን ኤፍ/ኤ-18 ሆርኔት በማዋሃድ የተሳካላት በመሆኗ ምርጫቸውን እንዲቀይሩ አስገድዷቸዋል።
ሜጋዋቲ የመሣሪያን ጥያቄ በተመለከተ ከዩ.ኤስ ጋር ድርቅ ያለ አቋም ቢይዙ ኖሮ ከዋሽንግተን ጋር የሚኖራቸው ግንኙነት ለዘለቄታው ይበላሽ ነበር።
ያም ሆነ ይህ በአብዛኛው ሙስሊም ግን በፖለቲካ እረገድ ዓላማዊ የሆነችው ኢንዶኔዢያ ሽብርተኝነትንና ሃይማኖታዊ ነውጠኝነትን ለመዋጋት በሚደረገው ትግል እውነተኛ አጋር ናት።
ዋሽንግተንን ይበልጥ የሚያሳስባት የሩሲያ ኢኮኖሚያዊ ፍላጐት ነው።
ባለፈው ዓመት በተገኘው ስታቲስቲካዊ መረጃ መሠረት እ.ኤ.አ በ2001 በሩሲያ በኢንዶኔዢያ መካከል ያለው የንግድ ግንኙነት ከ36.2 ሚሊዮን ዶላር ወደ 203.5 ሚሊዮን ዶላር አድጓል።
ተንታኞች እንደሚሉት ይህ ማደግ ብቻ የሚችል ነው።
ይሁን እንጂ ዋናው አሳሳቢ ጉዳይ የነዳጁ ዘርፍ ነው።
እንደ ኤክስን ሞቢልና ቢ.ፒ ባሉ የአሜሪካና የእንግሊዝ ግዙፍ ኩባንያዎች ለረጂም ጊዜ በቁጥጥር ሥር የነበሩትን የኢንዶኔዢያ የዘይትና የጋዝ ኢንዲስትሪ በእግር-ማስገቢያነት ለሩሲያ ኩባንያዎች ለመስጠት ሜጋዋቲና ፑቲን እንደሚፈራረሙ ይጠበቃል።
በዮኤስ አሜሪካ ደጋፊነት ተዘጋጅቶ የኢራቅ ተቃዋሚ ድርጅት መሪዎችን ያገናኘና
የድህረ-ጦርነት መንግስት በምን መልክ መቋቋም እንዳለበት የሚያነጋግር መድረክ ትላንትና ማክሰኞ ዕለት የተከፈተው አሜሪካ ኢራቅን ላታስተዳድር ቃል በመግባት ሲሆን ከ 10 ቀናት በኋላ እንደገና ለመገናኘት በመስማማት ተጠናቋል።
የመፅሐፍ ቅዱሱ ነቢዩ አብርሃም በተወለደባት ስፍራ በመገናኘት ከኢራቅ የተለያዩ ወገኖች የተወከለ መሪዎች በመጪው መንግስት የሀይማኖት ሚና ላይና አገሪቱን መልሶ በማቋቋም ረገድ ላይ ተወያዩ።
ነገር ግን አንዳንድ የሺያት ሙስሊም ቡድኖች ስብሰባውን ላለመሳተፍ አድማ ሲያደርጉ በሺህ የሚቆጠሩ ደግሞ በአካባቢው ተቃውሞአቸውን ገልፀዋል።
ከስብሰባው በኋላ የተሰራጨው ባለ 13 ነጥብ መግለጫ ያሰመረበት በሕግ የበላይነትና እኩልነት የተመሠረተች ዲሞክራሲያዊ ኢራቅን ዕውን ለማድረግ በዚያ አቅጣጫ የመረባረብ አስፈላጊነትን አስምሮበታል።
በተጨማሪም የሳዳምን ባዝ ፖርቲ ለማፍረስ ጥሪ አቀረበ ነገር ግን ቤተክርስቲያንን ከመንግስት ጋር ስለመለየት ያነሳው ጥያቄ መልስ ሳይሰጥበት ታልፏል።
በኢራቅ የአሜሪካ-መር ጊዜያዊ አስተዳደርን የሚመሩት ጡረተኛው ሌተናል ጀነራል ጄይ ጋርነር፣ በወርቅ ቅቡ ድንኳን ውስጥ የ4000 አመት ዕድሜ ባለውና በኡር የሚገኘው የጥንታዊ ሱመሪያኖች የቤተመቅደስ መድረክ ተገኝተው ኮንፈረንሱን በንግግር ከፍተዋል።
ማክሰኞ ዕለት 65 ዓመታቸውን ያከበሩት ጋርነር የአሜሪካንና የኢራቅን ባንዲራ የሚያሳይ አርማ በሰማያዊ ሸሚዛቸው ላይ ሰክተው ንግግራቸውን ሲጀምሩ፣ «ስልጣኔ ከጀመረበት ስፍራ ብቻ ሳይሆን ነፃና ዲሞክራሲያዊ ኢራቅ በጀምረበት በዛሬዋ ዕለት ተገኝቶ የልደቱን አከባበር መጀመር የተሻለ ስፍራ የሰው ልጅ ከየት ያገኛል?» ነበር ያሉት።
የዋይት ሀውስ መልዕክተኛ ዛልማይ ካሊልዛድ ለተወካዮች ባደረጉት ንግግር «ዮናይትድ ስቴትስ ኢራቅን የማስተዳደር ምንም አይነት፣ በፍፁም ምንም አይነት ፍላጐት የላትም» ብለዋል።
በኢራቅ ባህልና ወግ መሠረት የራሳችሁ የሆነ የዲሞክራሲ ሥርዓት እንድትመሠርቱ እንፈልጋለን» አሉ ካሊልዛድ።
«ይህን አጋጣሚ እርስ በርሳችሁ እንድትተባበሩ አጥብቄ አስገነዝባችኋለሁ።»
ተሳታፊዎቹ ከአገር ውስጥ ሱኒዎችና ሺአይቶች ሲሆኑ በውጪ አገር ስደት የቆዩ ሌሎችንም የካትታል።
የዮኤስ ባለስልጣኖች ቡድኖቹን ጋበዙ እነርሱም የራሳቸውን ተወካዮች መረጡ።
በርከት ያሉ ኢራቃውያን ጋርነርን የጊዜያዊ አስተዳደሩን የበላይ ሀላፊ አድርጐ የመሾሙን የአሜሪካ ዕቅድ በመቃወም የስብሰባው ተካፋይ ከመሆን ተቆጥበዋል።
ብዙ ሕዝብን ያካተተው የሀይማኖት ቡድን ነገር ግን በሳዳም ሁሴን አስተዳደር ወቅት የተጨቆኑት በሺህ የሚቆጠሩ ሺሀይቶች በናሳርያ ከተማ ባደረጉት ሰላማዊ ሰልፍ ላይ «አይሆንም ለአሜሪካ አይሆንም ለሳዳም» በማለት ሲያዜሙ ነበር።
«ኢራቅ የሚያስፈልጋት የኢራቅ ጊዜያዊ አስተዳደር ነው»
«ከዚህ ውጪ የትኛውም አይነት ነገር የኢራቅን ህዝብ መብቶች መርገጥ እና ወደ ቅኝ አገዛዝ ሥርዓት መመለስ ነው።» ሲሉ የብዙሀኑ ኢራቃዊ ሺአይት ቡድን እና የእስላማዊ አብዮት ከፍተኛ ምክር ቤት መሪ አብዱል አዚዝ ሀኪም አስታውቀዋል።
ሒደቱን ከዚህ የበለጡ ኢራቃውያን ተካፋይ እንደሚሆኑ ተስፋ እንዳላቸውና ይህ በኢራቅ ውስጥ በተመሳሳይ አይነት ከሚካሄዱ ብዙ ስብሰባዎች ውስጥ ገና የመጀመሪያው እንደሆነ የዮኤስ ባለስልጣናት አስምረውበታል።
ስብሰባው የተጠናቀቀው ተወካዮች ከ10 ቀናት በኋላ እንደገና ለመገናኘት እጃቸውን አውጥተው ድምፅ በመስጠት ነበር።
ስማቸው እንዲጠቀስ ያልፈለጉ አንድ ከፍተኛ የዮኤስ ባለስልጣን እንዳሉት ጊዜያዊ አስተዳደሩን ለመምረጥ አንድ ብሔራዊ ኮንፈረንስ ምናልባትም በሳምንት ጊዜ ውስጥ ለማካሄድ ታቅዷል።
ጊዜያዊው አስተዳደር ለኢራቅ ባለስልጣናት ስልጣኑን ከሶስት እስከ ስድስት ወር ባለው ጊዜ ውስጥ ማስረከብ ሊጀምር ይችላል። ነገር ግን መንግስት ለመመስረት ረጅም ጊዜ ይወስዳል አሉ።
«የመገንባት ሒደቱን መጀመር ያለበት ከታች ወደ ላይ መሆን ይገባዋል ይህም አመራሩ ራሱን ለመመስረት ያስችለዋል፣ ከዚያም የምርጫው ሒደት እያለ ይቀጥላል።»
«ሙሉ የምርጫው ሒደት ረዘም ያለ ጊዜ ይወስድ ይሆናል»
የጋርነር የመልሶ ማቋቋምና ሰብአዊ እርዳታ ቢሮ ሰብአዊ እርዳታንና ለአመታት በነበረው ጠርነት እና በተባበሩት መንግስታት ማዕቀብ ሳቢያ የወደሙ ተቋሞችን መልሶ ለመገንባት የሚያስተባብር ሲሆን ቀስ በቀስ ለኢራቃውያን ስልጣንን በማስረከብ በዲሞክራሲያዊ ሥርዓት የተመረጠ መንግስትን ዕውን ማድረግ ነው።
ከሳዳም መወገድ በኋላ የማክሰኞው ስብሰባ ወደ ዚያ ግብ ለሚወስደው ጐዳና የመጀመሪያ እርምጃ ነው።
በተያያዘ ሪፖርት ሼህ አያድ ጀማል አል ዲን የተባሉትና በናስሪያ ከተማ የሺአት ሃይማኖታዊ መሪ ለተወካዮቹ ሃይማኖታዊ ያልሆነና መንግስት እንዲመሰርቱ አጥብቀው አሳስበዋል።
ነገር ግን ሁሴን ሙሳዊ የተባለ የትምህርት ቤት አስተማሪ እንዲህ ሲል ተቃውሟል- «ሀይማኖትን ከመንግስት ሊለያዩ የሚፈልጉ ሁሉ እየቃዡ ነው።»
ሀቴም ሙክሊስ የተባለ የቀድሞ ስደተኛ ደግሞ «አገራችሁ ለእናንተ የምትሰራላችሁ ሳይሆን እናንተ ለአገራችሁ የምትሰሩትን ነገር ጠይቁ» የሚለውን የፕሬዚዳንት ጆን ኤፍ ኬኔዲን አባባል በመጥቀስ ኢራቃውያን ህገ መንግስት እንዲያወጡ፣ የህግ ሥርዓትን እንዲመሰርቱና ወታደሩ ምን አይነት ሚና መጫወት እንዳለበት እንዲያሰላስሉ ጥሪ አቅርቧል።
የኅብረቱ ተወካዮች በኢራቅ የተከሰተውን የደህንነት፣ የውሃና ኤሌክትሪክ ችግሮችን መፍታት እንዲችሉ የተዘረፉና የወደሙ ሆስፒታሎችን መልሶ ማቋቋም የሚቻልበት መንገድ ላይ እንዲመክሩ ጥሪውን አቅርቧል።
«ሰዎች የግል ንብረታቸውን እስከመሸጥ ድረስ እንዲደርሱ በማድረግ ሳዳም አገሯን አሳንሰዋታል» ሲሉ ሙክለስ ገልጿል።
«አሁን አገራችን የምንረከብበት ጊዜ ነው።»
በዩናይትድ ስቴትስ እና በአንዳንድ የኢራቅ ወገኖች መካከል ውጥረት ነግሷል።
የኩርድ ወገኖች በድንበር በኩል የሚገኘውን የራስ-ገዝ አካባቢ ሰፍቶ በነዳጅ ዘይት ሀብታም የሆነችው ከርኩክና በኩርዶች በኩል ያለችውን ሙሶል ከተማ መጨመር አለበት በሚል ጥቃቄ ምክንያት ለመደራደር ፈቃደኛ አልሆኑም።
ያ ደግሞ ለዩናይትድ ስቴትስ ችግርን ይፈጥራል ምክንያቱም የኩርዶች ኪርኩክን መቆጣጠር ለቱርኮች አስጊ ነው - የመገንጠል ፍላጐትን ከማምጣቱም ባሻገር በቱርክ የኩርድ ተገንጣይ ሀይሎችን ያበረታታል።
የኢራቅ ተቃዋሚ ኃይሎች ፍራቻ ዩናይትድ ስቴትስ ሎንደን ያደረገውና በአህመድ ቻላቢ የሚመራው የኢራቅ ብሔራዊ ኮንግሬስን በአዲሱ የኢራቅ አስተዳደር ስም እንዳይሾምባቸው ነው።
ቻላቢ በዩኤስ ጦር አውሮኘላን ወደ ደቡብ ኢራቅ የተወሰደ የመጀመሪያው ኢራቃዊ የጦር ቁስለኛ ሲሆን እርሱና ሌሎች የቡድኑ ከፍተኛ ባለስልጣናት በቅርብ ጊዜ በባግዳድ ውስጥ ለመገናኘት አቅደዋል።
ቻላቢ ወደዚህ እንዲመጣ የተደረገው ለኅብረቱ ጦር ስለሰጠ ነው ሲሉ የዩኤስ ባለስልጣናት ገልፀዋል።
በማክሰኞው ስብሰባ ላይ ቻላቢም ሆነ በርካታ የፀረ-ሳዳም ቡድን መሪዎች አልተገኙም ነገር ግን ተወካዮቻቸውን ልከዋል።
በተቃውሞው ላይ የተሳተፉ ኢራቃውያን ኮንፈረንሱ የእኛን ፍላጐት አይወክልም ሲሉ ተናግረዋል።
ተቃዋሚዎቹ በእንግሊዘኛና በአረብኛ በተፃፉ መፈክሮች የሚወክለን «ሀውዛ» የተባለው በናጃፍ የሚገኘው የሺያት ሀይማኖታዊ ቡድን እንደሆነ ገልፀዋል።
በስብሰባው ላይ ከነበሩት አንዳንዶቹ እንኳን ጋርነር የጊዜያዊ አስተዳደሩን እንዲመራ የማይፈልጉ መሆናቸውን ተናግረዋል።
«አሜሪካኖች የፈለጉትን ቢሉም ቅሉ እኛ ግን ሲቪል አስተዳደር መመስረቱን እንገፋበታለን።»
«በጋርነር የሚመራ አስተዳደር ተቀባይነት የለውም» ሲል ሞዋፋክ አል-ሩቤይ የተባለ አንድ የኢራቅ ዶክተር እና ተቃዋሚ ታጋይ አስታውቋል።
የአሜሪካ ባለስልጣናት የጋርነር አስተዳደር ምን መምሰል እንዳለበት በዝርዝር አስቀምጠውለታል በማለት ከኮነነ በኋላ ምሳሌም ሲሰጥ እያንዳንዱ ሚኒስቴር በወታደር ወይም ሲቪል አሜሪካዊ እንዲመራ የሚለው ይገኝበታል ብሏል።
እያንዳንዱ ሚኒስቴር ሁለት አሜሪካዊ ምክትሎችና ስምንት አማካሪዎች ሲኖሩት በተጨማሪም አራት ኢራቃውያን አማካሪዎች ከውስጥ እና አራት ስደተኛ ኢራቃውያንም እንዲኖሩት ይደረጋል።
የዚህን መግለጫ ያቀናበረው በኩዌት ከተማ የአሶሺዬትድ ፕሬስ ፀሀፊ የሆነው ፖትሪክ ማክዶዌል ነው።
የሩሲያ ወታደራዊ ጋዜጠኛ ጠበቃ በከሐዲነት ስለተፈረደበት ይህ ፍርድ ተገልብጦ ደንበኛውን ተጠያቂ እንዲያደርግ ለመከራከር ረቡዕ ዕለት የይግባኝ ጥያቄ አስገብቷል፤ የእሱ ደንበኛ በየጊዜው ከባለሥልጣን ፊት መቅረብ ቢኖርበትም ባለፈው ዓመት በአመክሮ መፈታቱን የዜና ኤጀንሲዎች ዘግበዋል።
ፍርዱን ውድቅ እንዲያደርግለትና ወንጀሉን በሚመለከት ፖስኮ ተጠያቂ እንዲሆን ፍርድ ቤቱን ጠይቋል ብለዋል።
ፖስኮ በሕገወጥ መንገድ ከፍተኛ ወታደራዊ አዛዦች ባካሄዱት ስብሰባ ላይ በሕገወጥ መንገድ ገብቶ ማስታወሻ ሲጽፍ በመገኘቱ ዲሴምበር 2001 የዋለው ችሎት የአራት ዓመት እስራት ፈርዶበት ነበር።
የጻፈውን ማስታወሻ ድሮ ሲሠራበት ለነበረው ለጃፓን ሚዲያ የማስተላለፍ ዝንባሌ እንደነበረው ወታደራዊ ፍርድ ቤቱ ገልጿል።
ከአመክሮ ጋር የተፈረደበት ፖስኮ ሁለት-ሶስተኛውን የእስራት ጊዜ ካጠናቀቀ በኋላ ባሳየው መልካም ሥነ ምግባር በጥር ወር ተፈቷል።
ሚሊታሪው እየቀጣው ያለው ሬዲዮ አክቲብ ዝቃጮችን ወደ ባሕር መጣልን ጨምሮ የአካባቢ ብክለትን እያስከተለ መሆኑን በመግለጽ እንደሆነ በመናገር ንጹህ ስለመሆኑ ተከራክሯል።
ፖስኮ የተፈታ ዕለት ያቀረበው የመጀመሪያ አቤቱታ ለከፍተኛው ፍ/ቤት ፕሬዚዲየም ፈጽሞ እንዳልደረሰለት ሬዝኒክ መናገሩን ኢንተርፋክስ ገልጿ።
ያቀረበውን ይግባኝ የወታራዊ ፍ/ቤት ቦርድ በችሎት ለማየት እምቢተኛ መሆኑን ጠበቃው ተናግሯል።
ሬዝኒክ አዲሱን አቤቱታውን በቀጥታ ለከፍተኛው ፍ/ቤት ሊቀመንበር ለቭያቸስላቭ ሌቤዴቭ እንዳቀረበና «የወታደራዊ የፍርድ ሥርዓት በፖስኮ ላይ የተሳሳተ አመለካከት ስላለው» ጉዳዩ በወታደራዊ ዳኞች እንዳይታይ መጠየቁን ኢንተርፋክስ ዘግቧል።
ለአውሮፖና ለዩሮ እስያ የዩ.ኤስ ረዳት የውጭ ጉዳይ ሚኒስትር ማክሰኞ ዕለት እንደተናገሩት ኢራቅን መልሶ ለመገንባት ለሚረዱት የአሜሪካ ኩባንያዎች የተቋራጭ ተቋራጮችን በመምረጥ በኩል የዩ.ኤስ መንግሥት እጁን አያስገባም።
«ያሠራሩ ሁኔታ ገንዘቡን የምታወጣው ዩ.ኤስ እንደመሆኗ መጠን ለመነሻ የተወሰኑ ኮንትራክተሮች ወደ አሜሪካ ኩባንያዎች እንዲገቡ ተደርጓል።
እነዚያ ኩባንያዎች ለሚፈልጉት ለማንኛውም ኩባንያ የተቋራጭ ተቋራጭ መሆን ይችላሉ» አለች ኤልዛቤት ጆንስ።
መግለጫውን የሰጠችው ከፖርቹጋል ፖርላማ ቃል አቀባይ ከጆአኦ ሞታ አማራል ጋር ከተገናኘች በኋላ ነበር።
«የዩ.ኤስ መንግሥት የሚያደርገውን አድርጓል፦ ሂደቱን ለዓለም አቀፍ ኩባንያዎች ክፍት አድርጓል።
ንግዱን ለመምራት አንችልም» ብላለች ጆንስ።
«አንድ ጊዜ የንግድ ሐሳብ እስከሆነ ድረስ ዓለም አቀፋዊ የጨረታ ሂደቶች ተግባራዊ ይሆናሉ።»
ጆንስ ከመከላከያ ሚኒስትሩ ከፖውሎ ፖርታስ ጋር ማክሰኞ ዕለት ተገናኝታለች፤ ረቡዕ ዕለት ከፖርቹጋል ከመውጣቷ በፊት ከውጭ ጉዳይ ሚኒስትሩ ከአንቶኒኦ ማርቲንስ ዳ ክሩክ ጋር ተገናኝታለች።
50 የሚሆኑ የፖርቹጋል ኩባንያዎች - ብዙዎቹ በግንባታ መስክ የሚሰማሩ ናቸው - የኢራቅን መልሶ ግንባታ ለማገዝ የተቋራጭ ተቋራጭ ለመሆን አመልክተዋል በማለት የፖርቹጋል ሚዲያ ገልጿል።
ሳዳም ሁሴንን ከሥልጣን ለማውረድ ዩ.ኤስ መራሹ ጦርነት የፖርቹጋል መንግሥት በመደገፉ ጥቅም እንደሚያገኙ ብዙዎቹ ተስፋ አድርገዋል።
እንዲሁም ፖርቹጋል የዩናይትድ እስቴትስ፣ የእንግሊዝና የእስፔን መሪዎች አዞሬስ ደሴት ውስጥ የተደረገውን ቅድመ ጦርነት የመሪዎች ስብሰባ አስተናጋጅ ነበረች።
ሩዶልፍ ጉሊያኒ ጓደኛውን ጁዲት ናትሃንን ግንቦት 14 ከሥራ በተባረረው ከንቲባ አሮጌ ቤት በግራሴ ማንሲኦን ሊያገባት ነው።
ማክሰኞ ዕለት ዜናው የተላለፈው በጉሊያኒ ቃል አቀባይ በሰኒ ሚንዴል ነው።
በእሱ ቦታ የተተካውን ከንቲባ ሚቻኤል ብሉምበርግ ሥነ ሥርዓቱን ያስፈጽማል።
58 ዕድሜ ያለው ጉሊያኒ ለቀድሞዋ ነርስ ለናትሃኒ የጋብቻ ጥያቄ ያቀረበው በህዳር ለሥራ ጉብኝት ወደ ፖሪስ በሄዱበት ወቅት ነበር፤ ይህም የሆነው ከ20 ዓመት ጋብቻ በኋላ ባለቤቱን ዶና ሃኖቨርን ከፈታ ከአምስት ወራት በኋላ ነበር።
ባለፈው ዓመት በተደረገለት ቃለ መጠይቅ ጉሊያኒ እንደተናገረው በደረሰበተ የፕሮስቴት ካንሰርና ከተማዋን ተረክቦ በሚመራበት ወቅት ናትሃን «ከፍተኛ የሞራል ድጋፍ» ታደርግለት ነበር።
11 አሸባሪዎች በዓለም የንግድ ማዕከል ላይ ጉዳት አደረሱ።
«እኛም ከአጠገቡ ነበርን» አለ ጉሊያኒ።
«ከዚያም መከራችንን አየን።»
ጉሊያኒና ናትሃን በአንድ ላይ ሆነው ለሕዝብ መታየት የጀመሩት በግንቦት 2000 ነበር።
እሱና ሃኖቨር ሕጋዊ ፍች ለማድረግ በሂደት ላይ መሆናቸውን ከገለጸ በኋላ ወዲያውኑ ነበር።
የፍችው ሂደት በሕግ እየታየ በነበረበት ጊዜ በከንቲባው ሕጋዊ መኖሪያ በግራሴ ማንሲኦን ውስጥ የጁሊያን ልጆች እስካሉ ድረስ ናትሃን በዚያ ቤት ውስጥ መግባት እንደማትችል ዳኛው ፈረዱ።
ጉሊያኒና ሃኖቨር ዕድሜአቸው ከ18 ዓመት በታች የሆነ አንድሪውና ካሮላይን የተባሉ ሁለት ልጆች አሏቸው።
የፍችው ስምምነት ለሃኖቨር ከ $6.8 ሚሊዮን በላይ እንዲከፍል ጁሊያኒን ጠይቆታል።
53 ዓመት የሆናት ሃኖቨር «ዝነኛ ቤቶችና መደበቂያዎች» በሚል ርዕስ በቴሌቪዥን የሚቀርበው ፕሮግራም አስተናጋጅ ናት።
ባለፈው ወር እሷና እጮኛዋ--የድሮ የ2ኛ ደረጃ ት/ቤት ፍቅረኛዋ--ለሠርጋቸው የመዚቃ ባንድ ለመከራየት ሲሄዱ እግረ መንገዳቸውን በዚህ በጋ በኒው ዮርክ ከተማ አካባቢ ጋብቻቸውን እንደሚፈጽሙ በመግለጽ ጋዜጠኞችን ጋብዘዋል።
ጉሊያኒ ከሁለተኛዋ የአጐቱ ልጅ ከሪጊና ፔሩጊ ጋር የፈጸመው ጋብቻ ለ14 ዓመት ያህል ቆይቷል።
ሁለተኛዋ የአጐቱ ልጅ ስታገባ አስፈላጊውን የቤተክርስቲያን ፈቃድ ተጋቢዎቹ ባለማቅረባቸው ምክንያት የካቶሊክ ቤተ ክርስቲያን ሽሮታል።
ናትሃን የግድግዳ ወረቀት ሻጪውን ብሩስ ናትሃንን በ1992 ፈትታለች።
ከ18 ዓመት በታች የሆነች ሴት ልጅ አለቻቸው።
የጉሊያኒና የናትሃን ሠርግ ለብሉምበርግ የመጀመሪያው ነው የሚሆነው፤ ይህ ሰው በሠርጐች ላይ ላለመገኘት የሚከተለውን ፖሊሲ የሚሽርበት ነው ብሏል የብሉምበርግ ቃል አቀባይ ኢድ እስካይለር።
ጉሊያኒ ሥራ ላይ ባለበት ወቅት በየጊዜው በሠርግ ላይ ቡራኬ ይሰጥ ነበር።
«ከንቲባው በሚያቀርቡለት ጥያቄ ይኮራል» ብሏል እስካይለር።
ዩናይትድ እስቴትስና ብሪታንያ የተባበሩት መንግሥታት በኢራቅ ሰላም አስከባሪነት ሳይሆን፣ በሰብአዊ እርዳታ ሚና እንዲኖራት የሚያደርግ ውሳኔ እያዘጋጁ ነው በማለት በዩ.ኤስ ፕሬዚዳንት ጆርጅ ቡሽ አስተዳደር ከፍተኛ ባለሥልጣን አርብ ዕለት ተናግረዋል።
በተናጠል ዩናይትድ እስቴትስ የኢራቅን ወታደራዊና ሰብአዊ እርዳታ ተልእኮ በሶስት ክፍል በመክፈል በአሜሪካ፣ በብሪታንያ በፖላንድ እዝ ሥር እንዲሆን አድርጋለች በማለት ስማቸው እንዲገለጽ የማይፈልጉት እኒሁ ባለሥልጣን ተናግረዋል።
ስድስት የአውሮፖ አገሮች በእንግሊዝና በፖላንድ የጦር ይዞታዎች ዓለምአቀፋዊ ጠንካራ ኃይል ለመመሥረት ወታደሮችን አዋጥተው ለመስጠት ተስማምተዋል ሲሉ ባለሥልጣኑ ገልጸዋል።
ረቂቅ ውሳኔው ስደተኞችንና ተፈናቃይ ሰዎችን በመርዳት፣ በመልሶ ግንባታና በሰብአዊ እርዳታ እረገድ የተባበሩት መንግሥትት የሚኖረውን ሚና ይገድባል ብለዋል ባለሥልጣኑ።
ዩናይት እስቴትስና ብሪታኒያ መቼ ለሕዝብ እንደሚገለጽ ፕሮግራም ባይወጣም ለውሳኔው ከቀረቡ ጥቂት ጥቃቀን ማብራሪያዎች በስተቀር በሌሎቹ በሁሉም በስማምተዋል ብለዋል ባለሥልጣኑ።
የተባበሩት መንግሥታት ባለሥልጣናት ሰብአዊ እርዳታ ለመስጠት አስቀድመው ኢራቅ ገብተዋል።
የተባበሩት መንግሥታት ዋና ፀሐፊ ኮፊ አናን በዚህ ሳምንት እንደተናገሩት ንጹ የኢራቅ ፖለቲካ እንዲያንሰራራ አስተዋጽኦ ለማድረግ ቢችልም እንኳል ከጦርነት በኋላ ያለችውን ኢራቅ የመቆጣጠር ፍላጐት የለውም ብለዋል።
የደኀንነት ጥያቄን እንውስድ።
በዚህም የተባበሩት መንግሥታት እጁን የማስገባት ፍላጐት ያለው አይመስለኝም» ብለዋል አናን።
«የባበሩት መንግሥታት ኢራቅ ሙሉ በሙሉ ለመያዝና ለማስተዳደር ፈልጓል የሚል አስተያየት ነበር፤ ይህም እንዲሁ እውነት አልነበረም።»
የተባበሩት መንግሥታት ከሰብአዊ እርዳታ ባሻገር አስተዋጽኦ ማድረግ የሚችለው ፖለቲካዊ ሁኔታዎችን ማመቻቸት ነበር» ብለዋል አናን።
የቀረበው ረቂቅ ውሳኔ ከታሊባን አገዛዝ በኋላ የአፍጋኒስታንን መንግሥት ለመመሥረት የረዳውንና የዚህ አይነቱን ስብሰባ ያደረገውን የተባበሩት መንግሥታትን በሚደግፉ ሌሎች የተባበሩት መንግሥታት የፀጥታው ምክር ቤት አባላት በኩል ምናልባት ተቃውሞ ሊያጋጥመው ይችላል።
የዩ.ኤስ መከላከያ ሚኒስትር ዶናልድ ኤች ራምስፊልድ ኢራቅን፣ አፍጋኒስትንና የፋርስ ባሕረ-ሰላጤ አገሮችን ጐብኝተው እንደተመለሱ አርብ ዕለት ከጠቅላይ ሚኒስትር ቶኒ ብሌየርና ከመከላከያ ሚኒስትር ጊኦፍ ሁን ጋር ተገናኝተው ስለውሳኔው ተወያይተዋል።
የባበሩት መንግሥታት ሚና እንደሚጫወት ግን ያንን ሚና የሚዘረዝረውን ረቂቅ ውሳኔ ለሕዝብ ይፋ እንደማያደርግ ተስፋ ማድረጋቸውን ራምስፊልድ በኋላ ተናግረዋል።
ራምስፊልድን በሂትሮው የአውሮኘላን ማረፊያ ለጋዜጣዊ መግለጫ የተቀላቀሏቸው ሁን እንዲሁ ስለ ረቂቅ ውሳኔው ምንም አልተናገሩም።
በኢራቅ «ወደፊት ስለሚደረገው ግስጋሴ ባለተስፋ መሆናችንን ትክክል ነን» ብለዋል ሁን ሲናገሩ።
መቼ እንደሚሆን ግልጽ አይሁን እንጂ ጠንካራ ዓለም አቀፋዊ ኃይሎች በተቻለ መጠን በቅርቡ ወደ ኢራቅ ይላካሉ በማለት የዩ.ኤስ ባለሥልጣን ተናግረዋል።
እነዚያ ወታደሮች ሥርዓት እንዲመለስና እንዲጠበቅ፣ እንዲሁም እንደ የውሃ ማከፋፈያዎችና የኤሌክትሪክ ኃይሎች እድሳት፣ ምግብና የመድሀኒት ዕርዳታ ማከፋፈል ያሉ ሰብአዊ ፕሮጀክቶችን በመቆጣጠር ተግባር ይሰማራሉ።
ወታደሮችን የሚያዋጡ ስድስት አገሮች ጣሊያን፣ እስፔን፣ ዩክሬን፣ ዴንማርክ፣ ኔዘርላንድስና ቡርጋሪያ ናቸው ሲሉ ባለስልጣኑ ገልፀዋል።
የእነዚህ አገሮች ተወካዮች ከእንግሊዝ ባለሥልጣናት ጋር እ.ኤ.አ ግንቦት 7 እንዲሁም ከፖላንድ ባለሥልጣናት ጋር ግንቦት 12 ይሰበሰባሉ፤ ዓላማውም እያንዳንዱ አገር አስተዋጽኦ የሚያደርገው ምን ዓይነት ኃይሎችን እንደሆነና በእንግሊዝ ወይም በፖላንድ እዝ ሥር መሆን አለመሆናቸውን ለመወሰን ነው።
በዩ.ኤስ በኩል ያለው ጠንካራው ጦር የአሜሪካን ወታደሮች የሚይዝ ይሆናል።
ያ ጓድ 20000 የሚደርሱ ወታደሮች ያለው ክፍለ ጦር ሲይዝ የሁለቱ ጦር ይዞታዎች ወታደራዊ ጥንካሬ ገና የሚወሰን ይሆናል ብለዋል ባለሥልጣኑ።
ዓለምአቀፋዊው ተቆጣጣሪ ኃይል በዩ.ኤስ የጦር አዛዥ በጄኔራል ቶሚ ፍራንክ ሥር ይሆናል።
ቢያንስ ለመነሻ የቅንጅቱ ጠንካራ ኃይሎች ኢራቅ ውስጥ ያሉትን 135000 የአሜሪካ ወታደሮች የሚተኩ ሳይሆን የሚጨመሩ ናቸው ብለዋለ ባለሥልጣኑ።
ጠንካራው ኃይል ደኀንነትን በማስጠበቅና ሰብአዊ እርዳታን በመስጠት ላይ የሚያተኩር ሲሆን ሌሎቹ የዩ.ኤስ ወታደሮች ኢራቅ ውስጥ ያሉትን የሳዳም ሁሴን መንግሥትንና የታጠቁ ወገኖች ቅሪቶችን በመመንጠር ላይ የሚያተኩር ይሆናል።
የሆነ ሆኖ ጠንካራ ጦር ለመመሥረት ለሚደረገው ጥረት ሌሎች አገሮች ተጨማሪ ወታደሮች ባዋጡ ቁጥር በኢራቅ ውስጥ የሚፈለጉት የዩ.ኤስ ወታደሮች ቁጥር እየቀነሰ ይሔዳል ብለዋል ራምስፊልድ።
የባበሩት መንግሥታት ውሳኔና ዓለምአቀፉ የደኀንነት ኃይል ሁለቱም ተነጥለው እንዲቀሩ ባለው ዕቅድ ሶስቱ የዩ.ኤስ አገሮች ፈረንሳይ፣ ጀርመንና ሩሲያ የኢራቅን ጦርነት በኃይል ተቃወሙ።
ወታደር ለመላክ የተስማሙት አንዳንድ የኔቶ አባል አገሮች ለዚህ ተግባር ኔቶ ሥልጣን እንዲሰጣቸው ሳይፈልጉ አይቀሩም ብለዋለ ባለሥልጣኑ።
የዚህ ዓይነቱ የሥልጣን ማግኘት ጥያቄ በኀብረቱ የመከላከያ ዕቅድ አውጭ ኮሚቴ በኩል የሚቀርብ ሲሆን ፈረንሳይን አይጨምርም ብለዋል ባለሥልጣኑ።
ለዓለም አቀፋዊው ጠንካራ ኃይል የወጣው ረቂቅ የተወሰነው በአብዛኛው የኔቶ አባሎች ባሉበትና የ 16 አገሮች ተወካዮች በተገኙበት ሲሆን ሁን በሰብሳቢነት በጠራው በረቡዕ ዕለቱ ስብሰባ ላይ ነበር።
ፊሊፒንስ፣ ደቡብ ኮሪያ፣ ኳታርንና አውስትራሊያን ጨምሮ ሌሎች አገሮች እንደ መስክ ሆስፒታሎች፣ መሀንደሶች፣ ፈንጂ አስወጋጅ ቡድኖች ወይም የኑክሊየር፣ የባዮሎጂካዊና የኬሚካል ጦር መሣሪያ አዋቂዎች ያሉትን ሌሎች እርዳታዎች ለመካክ ተስማምተዋል።
የዩ.ኤስ፣ የፖላንድና የእንግሊዝ የጦር ይዞታዎች በኢራቅ ውስጥ የሚገኙ የጐሳ፣ የሃይማኖት፣ የነገድና የፖለቲካ ቡድኖችን ከግንዛቤ ውስጥ ለማስገባት ይገደዳሉ። ባለስልጣኑ እንዳሉት።
ለምሳሌ በሰሜን ኢራቅ በአብዛኛው ክፍል በብዛት የሚገኙት የኩርዶች ጐሳ ቢሆኑም በባግዳድ ውስጥ እንዲሁ በርካት የኩርድ ጐሳዎች አሉ።
አንዳንድ የአረብ አገሮችም ጭምር ኢራቅን በማጠንከሩ ተግባር ውስጥ ሚና ለመጫወት ይፈልጋሉ፤ ነገር ግን የፖለቲካ፣ የሃይማኖትና የጐሳ ሁኔታዎችን ከግንዛቤ ውስጥ በማስገባት ወታደሮቻቸውን ለመላክ ፈቃደኛ ሆነው አልተገኙም ብለዋል ባለሥልጣኑ።
በባሕረ-ሰላጤው የኀብረት ምክር ቤት ውስጥ ያሉ አገሮች ለሚደረገው ጥረት ገንዘብ ለመስጠት ፈቃደኛ ሆነዋል።
ራምስፊልድ በተጨማሪ አርብ ዕለት በመካከለኛው ምሥራቅ የአሜሪካ አጋር ከሆኑት ከዮርዳኖሱ ንጉሥ አብዱላህ ጋር ተገናኝተዋል።
የመከላከያ ባለሥልጣኖች እንዳሉት ወደ ዮርዳኖስ ወይም እስራኤል ሚሳየል እንዳይተኮስ ለመከላከል ወደ ምዕራብ ኢራቅ ለሚገባው ለዩ.ኤስ ድንገተኛ ጥቃት-ፈጻሚ ልዩ ጦር እርዳታ አድርጋለች።
ራምስፊልድ ሁለቱ ስለምን እንደተወያዩ አልገለጹም።
ሐሙስ ዕለት ደቡብ እስፔን የባሕር ጠረፍ ሰው በሰው ላይ በተደራረበባት ጀልባ የደረሱትን ብዙ ነፍሰ ጡር ሴቶችንና የሰውነታቸው ሙቀት ከተለመደው በታች በመውረዱ የሚሰቃዩትን ሰዎች ጨምሮ 33 የአፍሪካ ስደተኞችን ወሰኑን ሳያልፉ ደርሶ የያዛቸው መሆኑን ፖሊስ ገልጿል።
በነፋስ በተጠራረገው የደቡብ ጫፍ ሲንከራተቱ የተገኙትን አዙሮአቸው ለመውደቅ የተቃረቡትን ሴቶች ተሸክሞ ለመውሰድ ሲታገሉ የነበሩትን ፖሊሶች ድራማዊ ፎቶግራፍ የእስፔን ሚዲያ ማሳየቱን የሕዝብ ጥበቃ ባለሥልጣናት ለእስፔን የዜና ኤጀንሲዎች ገልጸዋል።
በሰው ልጆች ለመገነድና በዞዲያክ ጀልባ ከአፍሪካ አቋርጠው ወደ እስፔን አምጥተዋል ተብለው የተጠረጠሩትን ሁለት የሞሮኮ ሰዎችን ፖሊስ ማሰሩን ኢፌ ተናግራል።
ስደተኞች ናቸው ከተባሉት 26ቱ ከሰሃራ በታች ካለ የአፍሪካ አገር የመጡ ሲሆን ከእነዚህም ስድስቱ ሴቶችና ሰባቱ ወንዶች ከሰሜን አፍሪካ አገሮች የመጡ መሆናቸውን ፖሊስ ተናግሯል።
የቀይ መስቀል ባለሥልጣናት ከቦታው ተገኝተው የመጀመሪያ እርዳታ አድርገውላቸዋል፤ የተያዙትም ወደ አገራቸው የሚመለሱበት ሁኔታ ወደሚያጣራው መንግሥታዊ አካል ተወስደዋል።
በብዙ አሥር ሺ የሚቆጠሩ ምስኪን አፍሪካውያን አደገኛውን የጂብራልተርን እስትሬት በማቋረጥ ወደ ዋናው መሬት በመድረስ ወይም አትላንቲክ ውስጥ ወደ ካናሪ ደሴት ለመድረስ ወደ ሰሜን ምዕራብ በጀልባ በመጓዝ በያመቱ በሕገ ወጥ መንገድ እስፔን ውስጥ ለመግባት ሙከራ ያደርጋሉ።
እስፔን ውስጥ ዝቅተኛ ሥራ እየሠሩ የተሻለ ሕይወት ለመምራት ይፈልጋሉ ወይም ወደ አውሮፖ ለመሄድ እስፔንን መረማመጃ ያደርጋሉ።
አብዛኛዎቹ ሾልከው ለመግባት ሲሞክሩ ይያዛሉ፤ ሌሎችም አንዳንዶቹ በዚሁ ሙከራ ይሞታሉ።
የኮሚኒስቷ አገር ሰሜን ኮሪያ ከኒውክሌር ጦር መሣሪያ እራሷን ነፃ እንድታደርግ የገባችውን የመጨረሻ ሕጋዊ ግዴታ መሬት ቆፍራ ከቀበረች በኋላ ወታደሮቿ በማርች ውስጥ በዩ.ኤስ ሄሊኮኘተር ላይ የጨረር ሞገድ የሚረጭ መሣሪያ ሳትተኩስ እንዳልቀረች የዩ.ኤስ ባለሥልጣን ማክሰኞ ዕለት ገልጿል።
ሄሊኮኘተሯ ከባድ ምሽግ ባለበት በሁለቱ ኮሪያዎች ወሰን አጠገብ በመብረር ላይ እንዳለች ተቆጣጣሪዎቹ ያልታወቀ ዓይነት ጨረር የሚረጭ መሣሪያ መኖሩን የሚያመለክት መረጃ መኖሩን እንዳገኙ ስማቸው እንዳይገለጽ የፈለጉ የዩ.ኤስ ወታደራዊ ባለሥልጣን ተናግረዋል።
በተፈጠረው ሁኔታ የተጐዳም ሰው ሆነ የተበላሸ መሳሪያ አልነበረም።
ሰሜን ኮሪያ ዩ.ኤስ የውሉን አቅጣጫ ለውጣለች በማለት ወንጅላ በኮሪያ ባሕረ-ገብ መሬት የኒዩክሊየር መሣሪያ መጠቀም እንደማይቻል በ1992 ከደቡብ ኮሪያ ጋር የተደረሰበት ስምምነት መሻሩን ማክሰኞ ዕለት ተናግራለች።
የኮሪያን ባሕረ-ገብ መሬት ከኒውክሊየር መሣሪያ ነፃ ለማድረግ በሁለቱ ኮሪያዎች የወጣው መግለጫ በኒውክሊየር ጦር መሣሪያ ለማፈን ዩ.ኤስ በምትከተለው የተንኮልና የጠላትነት ፖሊሲ ምክንያት የማይንቀሳቀስ ሰነድ ሆኗል ሲል የሰሜን ኮሪያው ይፋ ዜና ወኪል ኬሲኤን ኤ አስታውቋል።
ኮሕዲሪ የሚለው ምህጻረ ቃል የኮሪያ ሕዝባዊ ዲሞክራሲያዊ ሪፐብሊክ ማለት ሲሆን የሰሜን ኮሪያ ህጋዊ ስያሜ ነው።
መግለጫው የወጣው የዩ.ኤስ ፕሬዚዳንት ጆርጅ ደብልዩ ቡሽና የደቡብ ኮሪያው ፕሬዚዳንት ሮህ ሙሰላ ሰሜን ኮሪያን የኑክሊየር ፕሮግራም ለመወያየት ዋሽንግተን ውስጥ ረቡዕ ለመገናኘት ባቀዱበት ጊዜ ነው።
ሰሜን ኮሪያ የአውቶሚክ የጦር መሣሪያ ለማምረት እስከታገደች ድረስ ስምምነቱ የመጨረሻው ሕጋዊ ግዴታ ሆኖ ይቆያል።
በዚህ ዓመት በጥር ወር ሰሜን ኮሪያ የኒውክሌር ጦር መሣሪያ ማስፋፋትን ከሚከለክለው ዓለም አቀፍ ስምምነት ራሷን አገለለች።
ስሙ እንዳይገለፅ የፈለገ አንድ የዩ.ኤስ ወታደራዊ ባለሥልጣን ሰሜን ኮሪያ ዮ.ኤስ $580 ሚሊዮን የሚያወጣ ሚሳኤል ለኢራን፣ ፓኪስታን፣ ሊቢያ፣ ሶሪያ፣ ግብጽ፣ የመንና የተባበሩት አረብ ኢሚሬቶች በ2001 ሳትልክ እንዳልቀረ ታምኖበታል ብሏል።
በታህሳስ የመን እንዲራገፍ በመርከብ የተጫነው የሰሜን ኮሪያ ሚሳኤል ከአረቢያ ባሕር ሲደርስ ተይዟል።
ጆርጅ ቡሽ ከኢራቅና ኢራን ጋር ደምረው «የኃጢያት የቃል ኪዳን አገሮች» አካል ናት ብለው የቆጠሯትን የኮሚኒስት አገር ዩ.ኤስ ልታጠቃት አቅዳለች በማለት ሰሜን ኮሪያ ከሳለች።
እንዲሁም አገሪቷን «በሩቅ ምሥራቅ ውስጥ ከፍተኛ ኒውክሊየር የተከማቸባት ምሽግ» ለማድረግ የዩ.ኤስ ጦር በርካታ የኒውክሊየር መሣሪያዎችን አስገብቷል በማለት የቆየውን ውንጀላዋን አድሳ አቅርባለች።
ዋሽንግተን የተከሰተውን የኒውክሊየር ቀውስ በውይይር ለመፍታት መፈለጓን ብትናገርም እንኳን የዩ.ኤስ ባለስልጣናት ግን ወታደራዊ ሀይል የመጠቀም አማራጭን አላስቀሩትም።
«የኮሪያን ባሕረ-ገብ መሬት ከኒውክሊየር የጦር መሣሪያ ነፃ ለማድረግ የተጀመረው ጥረት ዩ.ኤስ በኮሪያ ሕዝባዊ ዲሞክራሲያዊ ሪፐብሊክ ላይ የላትን የጠላትነት ፖሊሲ እስካላስወገደች ድረስ ከንቱ ሕልም ሆኖ እንደሚቀር ሰሜን ኮሪያ ከልብ ታምናለች» ሲል ኬሲ.ኤን.ኤ ገልጿል።
«ጦርነት ሊገታና የአንዲት አገር ሉዓላዊነትና የሕዝቦቿ ደኀንነት ሊጠበቅ የሚችለው ያች አገር---- ማንኛውንም ዓይነት የተራቀቀ የጦር መሣሪያ በመጠቀም የሚደርስባትን ጥቃት በቆራጥነት የሚመክት እንደብረት የጠነከረ ወታደራዊ ኃይል ሲኖራት ብቻ መሆኑን» ዩ.ኤስ በኢራቅ ላይ የፈጸመችው ወረራ ትምህርት ሰጥቷል ብሏል።
ኒውዮርክ ውስጥ የደቡብ ኮሪያ ፕሬዚዳንት ሮህ ሲናገሩ ሰሜን ኮሪያ የኒውክሌር መሣሪያ ለመሥራት ያላትን ግስጋሴ በፍጹም በቸልታ አልመለከተውም፤ ግን ሲኡልና ዋሽንግተን ከሰሜን ጋር ስለኒውክሊየር ያለው ግትር አቋም «በማንኛውም መንገድ ቢሆን» በሰላም እንዲፈታ ተስማምተዋል ብለዋል።
«የኒውክሊየር ዕቅዷን ትታ ኃላፊነት የሚሰማት የዓለም አቀፍ ማኀበረሰብ አባል እንድትሆን በፒዮንግያንግ ላይ የተጣለ ተግባር ነው» ብለዋል።
«ሰሜን ኮሪያ ይህን መንገድ ስትከተል የኮሪያ ሪፐብሊክና ዓለም አቀፍ ማኀበረሰብ አስፈላጊውን ድጋፍና ትብብር ያደርጉላታል።»
የሮህ ቃል አቀባይ ጁሊያን ሊ እንደተናገረችው ቤጂንግ ላይ ከዩ.ኤስ ባለሥልጣን ጋር ባለፈው ወር የተደረገውን ውይይት ተከትሎ ሰሜን ኮሪያ ያወጣችው መግለጫ ለድርድር የመገፋፊያ ሕሳብ ሊሆን ይችላል።
ቤጂንግ ላይ በተደረገው ውይይት የዩ.ኤስ ባለሥልጣኖች ሲናገሩ ሰሜን ኮሪያ የኒዩክሊየር ጦር መሣሪያ እንዳላትና ቅሪቱንም 8,000 ኒውክሊየር ዘሮችን የሚይዝ ዘንግ እንደሠራችበት ገልፃለች ብለዋል----ይህም በወራት ውስጥ በርካታ አወቶሚክ ቦምቦችን መሥራት የሚያስችል እንቅስቃሴ ነበር።
እንደ ዩ.ኤስ ባለሥልጣናት ገለጻ ከሆነ በምትኩ የደኀንነት ዋስትናና ኢኮኖሚያዊ እርዳታ ከተሰጣት ሰሜን ኮሪያ የኒውክሊየርና የሚሳይል ፕሮግራሟን ለመተው ፈቃደኛ ናት።
ኮሪያ ከዋሺንግተን ጋር በ1994 ያደረገችውን ስምምነት በመጣስ ኀቡዕ የኒውክሊየር ፕሮግራም ያላት መሆኑን አምናለች በማለት በጥቅምት ወር ዋሺንግተን በመናገሯ የኒውክሊየር ቀወሱ ተጧጧፈ።
በአገሪቷ ዉስጥ እየተስፋፋ የመጣዉን አሸባሪነት በመስጋት ኢምባሲያቸዉን እንዲዘጉ ዩ.ኤስ፣ እንግሊዝና ጀርመን ቢወስኑም አዉስትራሊያ ሳዉዲ አረቢያ ያለዉን ኢምባሲዋን ክፍት ታደርጋለች።
የዉጭ ጉዳይ ሚኒስትር አሌክሳንደር ዶውነር ዋና ከተማ በሚጎበኙበት ዋዜማ በአዉስትራሊያ ኢምባሲ ያለዉ ደህንነት በበቂ ሁኔታ ነዉ ብለዋል።
«በሪያድ ባለዉ የአዉስትራሊያ ኢምባሲ በበቂ ሁኔታ አስፈላጊ ደህንነት አለን አምባሳደሩም በቂ ደህንነት አለ ብለዉ ያስባሉ» በማለት ዶዉነር ለአዉስትራሊያ ሬዲዮ ኮርፖሬሽን ተናግረዋል።
አዉስትራሊያ ከዋሽንግተን የልብ አጋሮች መካከል አንዷ ናት።
ካምቤራ አፍጋኒስታን ዉስጥ በሽብርተኝነት ላይ በሚካሄደዉ ጦርነት እንዲዋጉ ወታደሮችን ልካለች ጎን ለጎንም ጦሯን ከእንግሊዝና ዩ.ኤስ ወታደሮች ጋር በኢራቅ እንዲሰለፉም አድርጋለች።
ኒዉዚላንድም እንዲሁ በሳዉዲ የሚገኘውን ኢምባሲዋን ለመዝጋት አስቸኳይ እቅድ የላትም።
እ.ኤ.አ ግንቦት 12 ቀን ሪያድ አካባቢ ባሉ ሦስት መኖሪያ ሰፈሮች ተከታታይ የሚመስሉ የአጥፍቶ ጠፊ ጥቃቶች ከተፈጸሙ በሀላ በተደረገዉ አሰሳ ሦስት የአልቃይዳ ተጠርጣሪ ነዉጠኞች ጂዳ፣ ሳዉዲ አረቢያ ተይዘዉ መታሰራቸዉን የሳዉዲ የደህንነት ባለስልጣኖች ማክሰኞ ዕለት ገልጸዋል።
የቦምቡ ፍንዳታ 9 የቦምብ አጥቂዎችን፣ 8 አሜሪካኖችንና 2 እንግሊዞችን ጨምሮ -- 34 ሰዎችን ገድሏል ወደ 200 የሚደርሱ ሰዎችንም አቁስሏል።
በዚህ ሳምንት መጀመሪያ ላይ የሳዉዲና የዩ.ኤስ ባለሥልጣኖች እንደተናገሩት የኦሳማ ቢላደን አልቃይዳ ቡድን በዩ.ኤስ ወይም አሜሪካ በባህር-ማዶ አገራት ባላት ፍላጎት ላይ አዲስ ጥቃት እንደሚያደርስ ትኩስ መረጃዎችን አግኝተዋል።
የእስራኤልና የፍልስጤም መሪዎች በመካከለኛው ምሥራቅ የሰላም ዕቅድ ላይ ለመነጋገር በሚንቀሳቀሱበት ጊዜ ዌስት ባንክ ውስጥ ማክሰኞ ዕለት በተቀሰቀሰው ግጭት የእስራኤል ወታደሮች 16 ዓመት የሆነውን አንድ ወጣት ገድለው ዕድሜአቸው 7 እና 9 የሆኑ ሁለት ሴቶች ልጆችን በከባድ ሁኔታ አቁስለዋል።
ተኩሱ -- የተጀመረው የእስራኤል ጦር ሠራዊት እንደተናገረው ፍልስጤማውያን ድንጋይና እንዲፈነዳ ሆኖ የተዘጋጀ ጠርሙስ በመወርወራቸው የተነሣ አጸፋዊ እርምጃ ለመውሰድ ነው--የተጀመረው የእስራኤል ጠቅላይ ሚኒስትር ኤሪኤል ሻሮን ሁለቱን ባላንጋራዎችና አክራሪ አጋሮቻቸውን በማሳፈር እስራኤል የዌስት ባንክ ይዞታዋን መልቀቅ አለባት በማለት ከገለጹ በኋላ በማግስቱ ነበር።
የሻሮን አስተያየትና የሰላም «የመንገድ ማፕ» የተባለውን በመሠረቱ እስራኤል መቀበሏ ዛሬ ነገ እየተባለ የዘገየውን የሰላም ስምምነት በአቋራጭ እንዲጀመር ያደርጋል ተብሎ ተገምቶ ነበር።
በሻሮንና በፍልስጤም አቻቸው ማህሙድ አባስ የመሪዎች ስብሰባ ረቡዕ ዕለት ይካሄዳል ተብሎ ታቅዶ ነበር፤ ግን ስለመዘግየቱ እርስ በርስ የሚወነጃጀሉት የእስራኤልና የፍልስጤም ባለሥልጣናቱ እንደተናገሩት ስብሰባው ለሌላ ጊዜ ተላልፏል።
ባለሥልጣናቱ እንዳሉት አዲስ ቀን አልተወሰነም፤ ስብሰባው ሐሙስ ዕለት እንደሚደረግ የእስራኤል ሬዲዮ ገልጿል።
ከፕሬዚዳንት ጆርጅ ደብሊዩ ቡሽ ጋር የሚደረገው የሶስትዮሽ የመሪዎች ስብሰባ ምናልባት ዩርዳኖስ ውስጥ በሚቀጥለው ሳምንት መጀመሪያ ላይ ይካሄዳል።
ማክሰኞ ዕለት በዌስት ባንክ በቱልካረም የስደተኞች ሰፈር በድንጋይ ወርዋሪዎች ላይ የእስራኤል ወታደሮች በከፈቱት ተኩስ የ16 ዓመት ፍልስጤማዊ ወጣት ሲገደል የ7 ዓመት ልጅም ቆስሏል።
ጦር ሠራዊቱ እንደተናገረው የሚፈነዳ ነገር በውስጡ የያዘ ጠርሙስ በአንድ የፍልስጤም ወጣት ከወረወረ በኋላ ወታደሮች በከፈቱት ተኩስ አንድ ልጅ በጥይት ተመቷል።
ማክሰኞ ዕለት ከዌስት ባንክ ከተማ ከናብሉስ አጠገብ ባለ መንደር ውስጥ የእስራአል ወታደሮች ድንጋይ በሚወረውሩ ወጣቶች ላይ ተኩስ ከፍተው የ9 ዓመት ፍልስጤማዊ ልጅ ከራሱ ላይ መተው በጽኑ ያቆሰሉት መሆኑንና የ12 ዓመት ሁለት ልጆችን እግራቸውን መተው መጠነኛ ቁስል ማድረሳቸው የፍልስጤም ሆስፒታል ኃላፊዎች ተናግረዋል።
የ10 ዓመት ልጅም በጐማ ጥይት እግሩን ቢመታም ምንም ያህል ጉዳት ያልደረሰበት መሆኑን እኒሁ ኃላፊዎች ገልጸዋል።
ወታደሮች ድንጋይ ለመወርወር የተሰለፉት አመፀኞችን ለመበተን ይሞክሩ እንደነበር እንጂ እውነተኛ ጥይት እንዳልተኮሱ ከጦር ሠራዊት የተገኘው ምንጭ ገልጿል።
ጉዳት ስለመድረሱ ጦሩ የሚያውቀው ነገር የለም።
ማክሰኞ ዕለት በዌስት ባንክ ከተማ በሄብሮን በድንገት በፈነዳው ፈንጂ አምስት ፍልስጤማውያን ልጆች፣አንዲት ሴትና የፖሊስ መኮንን መጐዳታቸውን የፍልስጤም የደኀንነት ባለሥልጣኖች ገልጸዋል።
ልጆቹ ከዛፍ ሥር በተቀመጡ ሁለት የላስቲክ ከረጢቶች ፈንጂዎቹን አግኝተዋቸው አንደኛው ከረጢት በድንገት ፈነዳ።
አንድ የፖሊስ መኮንን እንደደረሰ ሁለተኛው ከረጢት በመፈንዳቱ ከባድ ጉዳት ያደረሰበት መሆኑን ባለሥልጣናት ተናግረዋል።
የእስራኤል ወታደሮች ሰኞ ዕለት አንድ የፍልስጤም ወጣት መግደላቸውንና ሌላው ደግሞ ከጋዛ ሰርጐ ሲገባ እጁን መስጠቱን ጦር ሠራዊቱ ገልጿል።
ትጥቅ አልነበራቸውም፣ ምናልባትም ሥራ ፈላጊዎች ሳይሆኑ አይቀሩም።
ከዌስት ባንክ ከተማ ከኳልኩሊያ አካባቢ ከሚገኝ አንድ መንደር ውስጥ በተደረገው የተኩስ ልውውጥ የ11 ዓመት ፍልስጤማዊ ልጅ ተገድሏል።
ሰኞም እንዲሁ በሰሜን ጋዛ ከተማ በቤት ሃኑን የእስራኤል ወታደሮች በአራት የዲፕሎማቲክ መኪናዎች ላይ መተኮሳቸውን ዲፕሎማቶች ገልጸዋል።
በአደጋው ምንም የተጐዳ አልነበረም።
እየሩሳሌም የሚገኘው የስዊድን ቆንሲል ባለሥልጣን ፒተር ሉንድበርግ እንደተናገሩት የስዊድን ብረት ለበስ መኪና የፊት መስታወት በሁለት ጥይት ተመቷል፤ ቀላል መሣሪያም እንዲሁ በሌሎች የስዊድን፣ የዴንማርክና የአውሮፖ ሕብረት መኪናዎች ላይ አነጣጥሮ ነበር።
የእስራኤል ጦር ሠራዊት የፍልስጤም ነውጠኞች ቦታውን ለቀው እንዳይወጡ ለመከልከል ከቤት አኑን መግቢያ ላይ መንገዱን ዘግቶት እንደነበር የወታደራዊ ምንጮች ገልጸዋል።
መኪኖች የተዘጋውን መንገድ ጥሰው ለማለፍ ሲሞክሩ ተኩስ እንደተጀመረ ምንጮቹ ተናግረዋል።
በዩ.ኤስ የተደገፈውን «የመንገድ ማፕ» የተባለውን የሰላም ዕቅድ ካቢኒያቸው በመቀበሉ ሰኞ ዕለት ከራሳቸው የሊኩይድ ፓርቲ አባላት የሰነዘሩትን የሰላሙን ተስፋ የሚያመነምን ትችት ሻሮን ከተቋቋሙ በኋላ አመፁ ተነሳ።
እስራኤል ከዌስት ባንክ ትንሽ ቦታ እንኳን ለቃ ከወጣች የእስራኤል ህልውና ያከትማል በማለት ማስጠንቀቂያ ከሰጡ አሥርት ዓመታት ካለፉ በኋላ ሻሮን ይህን አቋም መያዛቸው 180 ዲግሪ መሽከርከራቸውን የሚያመለክት ነው።
የሆነ ሆኖ ተጠራጣሪዎች የሻሮን መለወጥ እስራኤል ጠንካራ ስምምነቶች ከማድረጓ በፊት የመንገድ ማፕ ይወድቃል በሚል ተስፋ ከዩ.ኤስ ተጽዕኖ ለማምለጥ ያደረገችው የብልጥነት ጥረት ሳይሆን አይቀርም የሚል ግምት አላቸው።
«3.5 ሚሊዮን ሕዝብ በእኛ ሥር መያዛችን ለእነሱም ለእኛም መጥፎ ነው» አሉ ሻሮን በእስራኤል ሬዲዮ አስተያየት ሲሰጡ።
«መያዝ» የሚለው ቃል እስራኤል በሃይማኖትና በደኀንነት ምክንያት ዌስት ባንክንና ጋዛ እስትሪፕን ለመያዝ ሕጋዊ መብት እንዳላት ለሚያምነው ለእስራኤል መብት እንደ ውግዘት የሚቆጠር ነው።
ፍልስጤማውያንና ሰላምን ለመፍጠር የተሰለፉ የእስራኤል አጋሮች እስራኤል ዌስት ባንክንና ጋዛን ለቃ እንድትወጣና አይሁዶችን ማስፈራራቷን እንድታቆም ለመጠየቅ ሲፈልጉ «መያዝ» የሚለውን ቃል በዘልማድ ይጠቀሙበታል።
ፍልስጤማውያን መንግሥት ለመመሥረት ዌስት ባንክንና ጋዛን ሙሉ በሙሉ ለመውሰድ ይፈልጋሉ።
እሁድ ዕለት የእስራኤል ካቢኔ አመፅን ለማስቆም የሚጀምረውና በዌስት ባንክና በጋዛ የፍልስጤምን መንግሥት ለመመሥረት የሚያስበው ሶስት ደረጃ ያለውን «የመንገድ ማፕ» ዕቅድ በመሠረቱ አጽድቆታል።
ሻሮን እስራኤል የሕዝብ ማዕከል ከሆነው ከዌስት ባንክ እንድትወጣ ማድረግን ጨምሮ ለግጭቱ ፖለቲካዊ መፍትሔ ለመስጠት ቆርጠው መነሳታቸውን ለፖርቲ ተችዎች ተናግረዋል።
«ይህ መጨረሻ ሳይኖረው መቀጠል አይችልም።
ራማላህ፣ ጄኒን፣ ናብሉስ ውስጥ ለዘላለም መኖር ትፈልጋላችሁ?» አሉ።
የመንገድ ማፕ ወደ ፍልስጤማውያን ያዘነበለና እስራኤልን ከአደጋ ውስጥ የሚጥል ነው በማለት የሊኩይድ ሕግ አውጭዎች ይወነጅላሉ።
ሰኞ ዕለት አስተያየት በመስጠት ሻሮን ራሳቸውን ወጪ አድርገዋል።
«የፍልስጤማውያን ሽብር ከቀጠለ ምን ይፈጠራል?
ምንም።
ምንም አይፈጠርም።
ፍልስጤማውያን ምንም አያገኙም» ብለዋል።
ተቺዎች እንደሚሉት የሰላም ስምምነት ከመደረጉ በፊት አመፅ ሁሉ መቆም አለበት በማለት ሻሮን ለረጂም ጊዜ ይዘውት የቆዩት አቋም ከእውነታ ውጪ የሆነና የመንገድ ማፕን ጨምሮ ማንኛውም የሰላም ጥረት ውድቅ እንደሚሆን የሚያረጋግጥ ነው፤ ስለሆነም የሰጡትን አስተያየት ከመጠበቅ አስፈላጊነት ራሳቸውን ነፃ ያደርጋሉ።
ሊበራሉ ሕግ አዉጪ ዮሲ ሳሪድ እንዳቀረበው ክርክር ሻሮን ስሜታቸውን በማድበስበስ ለዕቅዱ ተግባራዊነት ቆርጠው የተነሱ መሆናቸውን በመግለጽ የዩ.ኤስን መንግሥት ለማሳመን እየጣሩ ነው፤ የእሳቸው ጦርነት ፈላጊ አጋሮቻቸውም የዩ.ኤስን ግፊት ለማስቆም ታክቲካዊ እርምጃ እየወሰዱ እንደሆነ ይገምታሉ።
«ኤሪኤል ሻሮን በጉም ውስጥ ለመሄድ ይፈልጋሉ፤ ምክንያቱም ወዴት እየሄዱ እንደሆነ አንድም ሰው አያውቅም» በማለት የዲኦት አህሮኖት በሚባለው ዕለታዊ ጋዜጣ ሳሪድ ጽፏል።
የኩርዱን አመፅ መሪ አብዱላህ ኦካላን ለማዳን ባደረገው ያልተሳካ ጥረት የታሰረ ጡረተኛ የባሕር ኃይል መኮንን ሐሙስ ዕለት ለፍርድ ቤቱ በሰጠው ቃል በ1999 አድማ በፈጸመው ተግባር መጸጸቱን ተናግሯል።
«የሳሊና ጸጸት ተሰምቶኛል» በማለት አንዶኒስ ናክሳኪስ ሁለት ሰዓት የፈጀ የእምነት ቃሉን በሰጠበት ጊዜ ተናግሯል።
ናክሳኪ ኮብላዩን የደፈጣ ተዋጊ መሪ ወደ ግሪክ በማምጣታቸው ተከሰው ፍርድ ቤት ከቀረቡት 13 ሰዎች አንዱ ነው።
ኦካላንን በቱርክ ኮማንዶዎች ወደተያዘበትና ኬንያ ውስጥ ወዳለው ኢምባሲው ግቢ መንግሥት አዛውሮታል።
ጡረተኛው የቱርክ መኮንን እንዳለው ኦካላንን የበርካታ ኩርድ ማኀበረሰብ መኖሪያ ወደሆነው ኔዘርላንድስ ለመውሰድ ጥረት ያደርግ ነበር።
መንግሥት ስላግባባኝ ነበር ብሏል።
ለሚያሳፍር ዕቅዱ--- ኦካላንን ለቱርክ አሳልፎ ለመስጠት መንግሥት ላቀነባበረው እንቅስቃሴ - ማታለያ ምግብ አቅርቦ ሳላውቀው እንደተጠቀመብኝ አምናለሁ» ብሏል።
ናክላኪስና ሌሎች ሁለት ኩርዳዊ የኦካላን ተባባሪዎች ብሔራዊ ደኀንነትን አደጋ ላይ ጥለዋል በሚል ወንጀል ተከሰው ፍርድ ቤት ቀርበዋል።
ኦካላን ሕጋዊ ባልሆነ መንገድ አገር ውስጥ በመግባቱ በአነስተኛ ወንጀል በሌለበት ተከሷል።
የኩርዲስታን ሠራተኞች ፖርቲ መሪ አካላን በሀገሪቱ ላይ የ37000 ሰዎች ሕይወት ያጠፋውን አመፅ ለ15 ዓመት በመምራቱ ቱርክ ውስጥ የዕድሜ ልክ እስራት ተፈርዶበታል።
ግሪክ ውስጥም ፍርዱ በሌለበት እየታየ ነው።
በ«ዩኤስ ኤስ ኮል» ላይ በደረሰው ጥቃት ከሞቱት አምስቱ የአሜሪካ መርከበኞች አሁን ወደ አገራቸው ገቡ።
አንድ የወታደራዊ ትራንስፖርት አውሮኘላን በባንዲራ የተጠቀለሉ የሬሳ ሳጥኖችን ትላንት ተወስደው ከነበሩበት ከጀርመን አገር አምጥቷል።
ዶቨር በሚገኘው የአየር ኃይል ሰፈር ሲደርሱ አንድ የክብር ዘበኛ በአውሮኘላኑ ማረፊያ ጋራዥ አስከሬኑን በመውሰድ የቅርብ ዘመዶች በተገኙበት አጭር የቀብር ስርዓተ አሸኛኘት ተደርጐላቸዋል።
የዛሬው የቀብር አሸኛኘት ፕሮግራም ግን በግል እንዲካሄድ ጠይቀዋል።
ከመርከቧ የተገኙ ሌሎች ሁለት የመርከበኞች አስከሬን በባህሬን ሲገኝ ዛሬ ወደ እዚህ ይመጣል።
የሽብር ጥቃት ተጠርጣሪዎችን ለመመርመር ከ 100 በላይ የኤፍ ቢ አይ ወኪሎችና የፈንጂ ባለሙያዎች በሳምንቱ መጨረሻ ላይ በየመን እንደሚደርሱ እየተጠበቀ ነው።
ልዩ የባህር ሀይል መሀንዲሶች ያካተተ አንድ ቡድን ለጊዜው ያልተገኙና ሞተዋል ተብሎ በሚጠረጠሩ የአስር መርከበኞችን አስከሬን ማፈላለግ ስራ ላይ ይሰማራል።
ባለስልጣኖች እንዳሉት ፍንዳታውን ያፈነዳው አንድ አጥፍቶ-ጠፊ ሲሆን የአጥፊውን አካል 40 ጫማ ያህል ቀዶታል።
የፔንታጐን ምንጮች እንዳሉት ከሆነ ቅድመ ምርመራው ከ 400-500 ፖውንድ የሚመዝን ፈንጂ ተጠቅመው ሊሆን እንደሚችል ያሳያል።
እስካሁን ድረስ የተረጋገጠው ተጠርጣሪዎች ባይኖሩም ባለስልጣኖች እንዳሉት ከሆነ አያሌ የመካከለኛ ምስራቅ ቡድኖች እንደሚመረመሩ ይጠበቃል።
የመሪዎቹ ጉባኤ በአያሌ የምዕራባዊው የባህር ዳርቻ /ዌስት ባንክ/ እና ጋዛ ሰርጥ ከተከሰቱት ግጭቶች ጋር ተገጣጥሟል።
በመቶዎች የሚቆጠሩ ድንጋይ-ወርዋሪ ፍልስጤማውያን በእስራኤል ቁጥጥር ስር ባለችው የሔብሮን ከተማን በመውረር፣ ባለፈው ወር ተቀስቅሶ በነበረው ብጥብጥ ሳቢያ የተደነገገውን የሰዓት-ዕላፊ ዕገዳ ጥሰዋል።
የእስራኤል ወታደሮች የእውነት ጥይትና በኘላስቲክ የተሸፈኑ የብረት ጥይቶችን በመተኮስ ቢያንስ ሰባት ሰዎችን አቁስለዋል ሲል ምስክሮች ገልፀዋል።
በሺህ የሚቆጠሩ ሰላማዊ ሰልፍ ያደረጉ ፍልስጤማውያን በአካባቢው በመሔድ ከእስራኤል ጋር የተከናወነውን የድጋሚ ውል ስምምነት ተቃወሙ።
የኒውክሌር ሰርጓጅ መርከብ የሆነችው «ከርስክ» ለ118 የሩሲያ ወታደሮች ቋሚ የውሃ ውስጥ መቃብር ልትሆን ነው።
የሩሲያ ከፍተኛ የባህር ሀይል ባለስልጣን ሲናገሩ ተልዕኮው በጥልቅ ውሃ ውስጥ የሚዋኙትን ያሰጋቸዋል ብለው ባለሙያዎች ከወሰኑ አስከሬኖቹን ለማፈላለግ ጥረት እንደሚያርጉ ገልፀዋል።
በ «ከርስክ» ሰርጓጅ መርከብ ውስጥ የተሳፈሩት ሁሉ በነሐሴ ወር የተገደሉት መርከቧ በባረንትስ ባህር ውስጥ በፈንጂ ከተመታች በኋላ ነው።
የአደጋው መነሻ እስካሁን አልተረጋገጠም።
ዓለም አቀፍ የመርማሪዎች ቡድን አደጋው በተከሰተበት ሥፍራ ነገ ይደርሳሉ ተብሎ ይጠበቃል።
ሰልለሀል ተብሎ የተከሰሰ የዩኤስ ነጋዴ በሩሲያ ውስጥ ተገቢ ፍትህ የማግኘቱ ዕድል እንደማይኖር ገለፁ።
ኤድመንድ ፖፕ ዛሬ በሞስኮ ፍርድ ቤት በመቅረብ ከ 40 ገፅ መግለጫው ላይ ሰልለሀል ተብሎ የሰነዘረበትን ክስ ሲክድ በፍርድ ቤቱ የደረሰበትን አያያዝም ተቃውሟል።
የሩሲያ ዓቅዓቢያን ህግ እንደሚሉት ፖፕ የሩሲያ ጦር የሚጠቀምበትን በፍጥነት-ተምዘግዛጊውን ቶርፒዶ ንድፍ በሚስጥር ለመግዛት ሞክሯል።
የፖፕ ደጋፊዎች እንደሚሉት እርሱ መረጃ ሲያሰባስብ የነበረው ስለ ቀድሞ የሩሲያ ሰርጓጅ መርከብ ወደፊት የመፈንጠር ዘዴ ነበር።
ፕሬዘዳንት ክሊንተን ሁለቱም ወገኖች የመካከለኛ ምስራቅን ብጥብጥ ለማቆም የሚጥሩ ከሆነ ከእስራኤልና ፍልስጤም መሪዎች ጋር በተናጠል ለመገናኘት ፈቃደኛ እንደሆኑ ገልፀዋል።
ፕሬዘዳንቱ ይህንን የውይይት ሐሳብ ያቀረቡት ለፍልስጤም መሪ ያሲርአራፋት ጥሪ ባደረጉበት ወቅት ነበር።
ክሊንተን አራፋትና የእስራኤሉ ጠቅላይ ሚኒስትር ኢሁድ ባረክ ካለፈው ሳምንት ግብፅ ውስጥ አስቸኳይ የመሪዎች ጉባኤ በነበረበት ጊዜ የተፈጠረውን ደም መፋሰስ ለማቆም የገቡትን ቃል ሲያከብሩ ማየት እፈልጋለሁ ብለዋል።
የዋይት ሀውስ ቃል አቀባይ እንደገለፀው አራፋት የቀረበላቸውን ሀሳብ እያጤኑት ነው።
እስከዚያው ድረስ ግን ወደ 30000 የሚጠጉ ፀረ-እስራኤል ተቃዋሚዎች በዮርዳኖስ ከሚገኙት ፓሊሶች ጋር ተጋጭተዋል።
ከመላው አገሪቱ የተውጣጡ ተቃዋሚዎች ወደ እስራኤል ምዕራብ ዳርቻ ከተማ /ዌስት ባንክ/ በመጓዝ የፍልስጤም ስደተኞች እንዲመለሱ ጠይቀዋል።
የቆሰሉት የፖሊስ አባላትና ተቃዋሚዎች ቁጥር እስካሁን አልታወቀም።
ከሞተ መርከበኛ የተገኘ ማስታወሻ ሩሲያ «ከርስክ» በተባለችው ሰርጓጅ መርከብ ውስጥ የሚገኙ ሠራተኞችን ለማዳን አደረግኩ ያለችው ጥረት ላይ አዲስ ጥያቄ አስነሳ።
ማስታወሻው የተገኘው ትላንትና አስከሬኑ በተገኘ የአንድ መርከበኛ ኪስ ውስጥ ነበር።
የተፃፈውም ፍንዳታው «ከርስክ»ን »የባህሩ ስር ከወሰዳት በኋላ ነው።
23 መርከበኞች በሕይወት እንደነበሩ ያረጋግጣል።
ለቀናቶች የመውጫውን በር ብረት ለመክፈት ቡድኖች ያደረጉት ሙከራ ሳይሳካ ቀርቷል።
በኖርዌይ የውሀ ውስጥ ቀዘፈኞች አማካይነት ተሰብሮ ሲከፈት በሕይወት የተገኘ ማንም አልነበረም።
ሩስያ በአፋጣኝ እርዳታ ብታፈላልግ ኖሮ አንዳንድ መርከበኞች ሊድኑ ይችሉ እንደነበር ቤተሰቦች በቅሬታ ገልፀዋል።
ማስታወሻውን የፃፈው መርከበኛ ሚስት ዛሬ በሩሲያ ቴሌቪዥን ቀርባ ቃለ ምልልስ ስታደርግ አለቀሰች።
ይፋ የሆነውን መግለጫ በቲቪ ስሰማ ወደዚህ መጣሁ።
በጣም እወደዋለሁ
ላየው እፈልጋለሁ፤ ደብዳቤውንም ለማንበብ እሻለሁ።
የ«ከርስክ» አደጋ ምንጩ ባይታወቅም ቅሉ ሰርጓጅ መርከቧ ከሁለተኛው የዓለም ጦርነት ጊዜ ከተጣሉ ፈንጅ ጋር ተጋጭተው አልያም ውስጣዊ ብልሽት አጋጥሟት ሊሆን እንደሚችል የሩሲያ ባለስልጣናት ይናገራሉ።
የቀድሞው የእስራኤል ጠቅላይ ሚኒስቴር ሺሞን ፔሬዝ በቅርቡ የመካከለኛው ምስራቅን ብጥብጥ ለማስቆም ሙከራ ለማድረግ ከፍልስጤሙ መሪ ከያሲር አረፋት ጋር እንደሚገናኙ ይጠበቃል።
ይህ ስብሰባ የሚካሄደው በሁለቱ ወገኖች አዲስ ግጭት መሀል ነው።
ዛሬ ውጊያ የተነሣው በራማላ፣ በሄብሮን፣ በእስራኤልና በጋዛ መሸጋገሪያ ጠረፍ ላይ ነው።
ሶስት ፍልስጤማውያን ተገለዋል በትንሹ 49 ሠዎች ደግሞ ቆስለዋል።
በአንድ ምሽት የእስራኤል የጦር መርከቦች ሶስት ከአራፋት ጋር የወገኑትን የፋታህ የፖለቲካ ድርጅቶች ዋና ዋና ቢሮዎችን አጥቅተዋል።
እስራኤል ይህንን ለፍልስጤማውያን የጐሬላ የጦር ስልት መልስ ነው ብላለች።
አረፋት ይህንን ጥቃት እያወገዙ ይገኛሉ።
ከሶስት ዓመት በፊት የተላለፈ የፍርድ ውሳኔ ዛሬ በሁለቱም የአትላንቲክ ውቅያኖስ በኩል ባሉ ወገኖች ክርክርን አስነሣ።
በዚህ «አርእስት-ዜና» እትማችን ቦብ ግላስኮፍ ሊይዚ ውድዋርድ ስለተባች እንግሊዛዊ የቤት ውስጥ የነፃ አገልግሎት ሠራተኛ እና ስለምትሠራው ስራ ያገኘው ታሪክ አለ።
እ.ኤ.አ ጥቅምት 1997 ዓ.ም።
ሉይዚ ውድዋርድ አንድ ወንድ ህፃን ልጅ ገድለሻል በሚል ክስ ተመስርቶባት የዕድሜ-ልክ እስራት ተፈረደባት።
የዛኔዋ የ19 ዓመት እንግሊዛዊትና ውድዋርድ የተባለች የቤት ውስጥ የነፃ አገልግሎት ሠራተኛ ማቴዎስ ኤፐን የተባለን የ8 ወር ልጅ አወዛውዛና ደብድባ ገድላለች ተብሎ ክስ ተመሥርቶባታል።
ጉዳዩ በእንግሊዝ አገር ሠፊ ትኩረትን ያገኘ ሲሆን ብዙዎች ከወንጀል ነፃ ናት ብለው አስበው ነበር።
ውድዋርድ የምትኖረው ኢፓን ከሚባል ቤተሰብ ጋር ሲሆን የሁለት ወንዶች ልጆቻቸውን ትንከባከብላቸው ነበር።
ምንም እንኳን የዕድሜ ልክ እስራት ቢፈረድባትም የተሰነዘሩባት ክሶች ከሁለት ሳምንታት በኋላ ከተቀነባበረ ግድያ ወደ ሳያውቁ ነፍስ ባጠፋ ወደሚለው ክስ ተቀንሶላታል።
ለተወሰነ ጊዜ በእስር ቤት በማገልገል ቆይታ ተፈታች።
ውድዋርድ እ.ኤ.አ በ1988 ወደ እንግሊዝ ስትመለስ ሌላ ሙግት ጠበቃት።
ወላጆቿ ለመከላከያ የሚውል ገንዘብ በማጭበርበር ተከሰሱ።
በዚህ አመት ለፍርድ ቀርበው በነፃ ተለቀቁ።
አሁን ውድዋርድ ጠበቃ ለመሆን ትምህርቷን እያጠናች ነው።
ከ«አርዕስተ ዜና» ጋር ባብ ልላስኮፍ ነኝ።
ለ 15 ዓመታት ከቤተሰቦቿ ጠፍታ የነበረች የአሪጐን ልጃገረድ ከቤተሰቦቿ ጋር ተገናኘች።
ልጅቷ የተወሰደችው 3 ዓመት ሳለች በሞግዚቷ መሆኑን እናቷ ተናግራለች።
የፍሎን ማሪ ሆጅስ ጠለፋ የተባለው ግን በፍፁም ለፖሊስ አልተገለፀም ነበር።
ባለስልጣናት እንዳሉት ባለፈው አርብ ልጃገረዷ በኒቫዳ ካሉ የህግ አስከባሪዎች ጋር በመገናኘት ማንነቷን ለማወቅ እርዳታ እንደምትሻ ተናግራለች።
እርሷ እንዳለችው ያስጠፏት አሳዳጊ ወላጆቿ ሲሆኑ አንዱ ጠላፊ የተባለው ነው።
ፋዘር ፍሮስት የሚለውን ስም እናንተ በደንብ ላታውቁት ትችሉ ይሆናል። ለሩሲያ ልጆች ግን የገና በዓልን ያለ እርሱ መገኘት ቢያከብሩ ቀኑ አንድ አይሆንም።
ዴኒስ ዲሎን ይዘግባል።
ሳንታ ክላውስ ከሩሲያ አቻቸው ከፋዘር ፍሮስት ጋር ለመገናኘት ብለው በሰሜናዊቷ የሩሲያ ከተማ ቬሊኪ ኢስትዮግን ጐበኙ።
ከሞስኮ በ 600 ማይልስ ርቀት በስተሰሜን በኩል የምትገኘዋ ቬሊኪ ኦስትዮግ የተባለች ከተማ በገና በዓል ታሪኮች ውስጥ ካሉት ገፀ ባህርያት መካከል ዋነኛ ተብለው ከሚጠቀሱት የፋዘር ፍሮስት የትውልድ ከተማ እንደሆነች ይታመናል።
በእዚህ ስፍራ ያሉት 50000 ነዋሪዎች ከተማቸው ስላላት ታሪክ ጥልቅ አክብሮት አላቸው። ሁሉም ብርዱን ለመከላከል ልብስ ደራርበው የወጡና በከተማዋ መካከለኛ አደባባይ በሠረገላ በማለፍ ላይ ያሉትን ሳንታንና ፋዘር ፍሮስትን ለመቀበል የወጡ ነበር የሚመስለው።
እዚህ የሚኖሩት ሰዎች ተስፋ የሚያደርጉት ይህ ሌሎች በዓለም ዙሪያ ያለ ሁሉ ከእነርሱ ጋር አብረው የሚያከብሩት የረጅም ዓመት ባህል ጅማሬ እንደሆነ ነው።
አዲስ ታላቅ በዓል ወደ ከተማችን መጣ።
በእንደዚህ ዓይነት መልክ ነው አዲስ ባህል የሚፈጠረው።
እናም ይህ በዓል በቅርቡ በመላው አገሪቱ የሚከበር ይሆናል።
ለእኛ ግን ሁልጊዜም ቢሆን እንግዶች በከተማችን ማየት ያስደስተናል።
ሳንታ በደረሰባት ሰዓት የአየሩ ሙቀት መጠን ከዜሮ በታች 16 ዲግሪ ነበር ሆኖም ይህ የሩሲያን ባህላዊ ዘፋኞች እና ተወዛዋዦች ባህላዊ ውዝዋዜዎችን ከማሳየት አላገዳቸውም።
በመቀጠልም ሳንታ የፋዘር ፍሮስትን ቤት በሚጐበኝበት ጊዜ ትናንሽ ወንድና ሴት ልጆችን አግኝተው ተነጋገሩ።
በሳንታ ክላውስ በምታምኑበት ጊዜ ያኔ ጥሩ ሰዎችና ጥሩ ልጆች ናችሁ።
ያሰባችሁትም ሊሳካላችሁ ይችላል።
በዓለም ያሉ ሕፃናት ሳንታ ክላውስ ወይም ፋዘር ፍሮስት ለበዓላት ጥሩ ዕድል፣ ስጦታ ይዘው እንደሚመጡላቸው ያምናሉ።
ዴኒስ ዲሎን «አርእስተ ዜና»።
ባሷ በባለፈው ወር የሲንጋፖር አየር መንገድ አውሮፕላን አደጋ የሞተባት ሴት በማጓጓዣው ተቋም ላይ ያለአግባብ ሞት ክስ መስርታለች።
መርማሪዎች እንዳሉት ቦይንግ 747 አውሮኘላን በመንደርደሪያው ላይ ካለው ማገጃና እቃ ማንሻ መኪና ጋር ከተላተመ በኋላ ሊነሣ ሲል ፈንድቷል።
82 ሰዎች ተገድለዋል።
በፌደራል ፍርድ ቤት የተመሠረተው የክስ መዝገብ እንደሚለው ከሆነ ቸልተኝነትና ግዴለሽነት ለአደጋው መንስኤ ተጨማሪ ምክንያት ሆነዋል።
የሲንጋፓር አየር መንገድ ቃል አቀባይ ቃል ከመስጠት ተቆጥቧል።
«ዮኤስ ኤስ ኮል» ን እንደገና በእግሩ አቁሞ ስራ ለማስጀመር 240 ሚሊዬን ዶላር እንደሚያስወጣ የባህር ሀይሉ አሁን አስታውቋል።
ሀላፊዎች በመጀመሪያ እንደገመቱት በመርከቡ መካከለኛ ክፍል የተፈጠረውን ቀዳዳ ለማደስ 150 ሚለዬን ዶላር እንደሚያወጣ ገምትው ነበር።
ነገር ግን አንድ የባህር ሀይል ሀላፊ እንዳለው ያ ግን የመን ውስጥ በአጥፍቶ ጠፊዎች ጥቃት የተበላሸውን ትጥቅና መሳሪያ ለመተካት የሚያስችለውን ወጪ አያካትትም።
መርከቧ ሚሲሲፒ በአስር ቀን ውስጥ እንደምትደርስ የጊዜ ሰሌዳዋ ያሳያል።
የሩሲያው ፕሬዚዳንታዊ ርህራሔ ኮሚሽን ኤድመንድ ፖፕ የተባለውን የተፈረደበትን የአሜሪካ ሰላይ እንዲፈቱ ፕሬዚዳንት ቭላድሚር ፑቲንን እያማከረ ነው።
አንድ የፑቲን ከፍተኛ አማካሪ ፖፕ እስከ ገና በዓል ተፈትቶ ወደ ቤቱ ሊሔድ እንደሚችል አስታወቁ።
ይሁን እንጂ በሩሲያ ህግ መሠረት ፑቲን ከታህሳስ በፊት ምህረት ሊያደርጉ አይችሉም።
ፖፕ ረቡዕ ዕለት በሞስኮ ባቀረበበት የስለላ ክስ የ20 ዓመት እስራት ተፈርዶበታል።
ቀለል ባለ የአጥንት ነቀርሳ በሽታ ስለሚሰቃይ ወደ ዩኤስ በመሔድ የሕክምና እርዳታ እንዲያገኝ ፑቲንን ጠይቋል።
የተወገዱት የፓኪስታኑ ጠቅላይ ሚኒስቴር ናዋዝ ሻሪፍ የስደት ኑሮአቸውን በሳውዲአረቢያ ለመኖር ጉዞአቸውን እያቀኑ ነው።
በፕሬዚዳንቱ ምህረት ከተደረገላቸው በኋላ ትላንትና ፓኪስታንን ለቀዋል።
ሻሪፍ በወታደራዊው መፈንቅለ መንግስት ከተወገዱበት ያለፈው አመት አንስቶ በእስር ላይ ነበሩ።
በጠለፋና በሙስና ወንጀል ተፈርዶባቸው ነበር።
ሳውዲ አረቢያ ሻሪፍንና ከ 12 በላይ የሆኑትን ቤተሰቦቻቸውን ለመውሰድ የሰጠችው ምክንያት ሰብአዊነት ነው።
የክረምት ማዕበል ያላችሁበትን ቦታ አየር ሁኔታ ያውክ ይሆን?
እስቲ«በአርእተ ዜና» ላይ የተካተተውን ሰፋ ያለ የአየር ትንበያ እንመልከት።
በዛሬው ዕለት ሌላኛው ዙር የክረምት አየር እንደሚጀምር ይጠበቃል ይህም ዋነኛ የክረምት ማዕበል በደቡብ ረባዳማ ስፍራዎች በኦሀዮ ወንዝ ሸለቆ አድርጐ ቀስ በቀስ ወደ ሰሜናዊ ምስራቅ እየተስፋፋ ይሔዳል።
እንደ ስፕሪንግ ፊልድ፣ ሚዙሪ ተመልሶ በሴይንት ሉዊስ እና በኢንዲያና ፓሊስ የመሳሰሉት ከተሞች ከፍተኛውን የበረዶ ዝናብ ያገኛሉ።
በነገው ዕለት ጠዋት በ7 ኢንች በላይ ሲጠበቅ፣ በሰሜናዊ ምስራቅ ዘልቆ በመሄድ፣ አንዳንድ ሰሜናዊ ምዕራብ አካባቢ በሚገኙ የኒዮርክ ከተማ ዳርቻዎች ላይ በረዶ ቀላቅሎ እንደሚጥል ይጠበቃል።
የአየር ሁኔታ ትንበያ ካርታው እንደሚከተለው ያሳያል--- በነገው ረፋድ ላይ ዝግ ያለ የአየር ግፊት ወደ ኦሀዮ ወንዝ ሸለቆ ሲነፍስ ቀስ በቀስ ወደ ሰሜናዊ ምስራቅ አካባቢዎች እንደሚሄድ ይጠበቃል።
በጣም በፍጥነት በመሔዱ ሳቢያ በነገው ዕለት በመካከለኛው ምዕራብ አካባቢ አድርጐ የሚሔደው ዝናብ ቶሎ ሲያቆም ከፍተኛ የሆነ የአየር ግፊት ይኖራል።
በነገው ዕለትም በኒው ኢንግላንድ የበረዶ ዝናብ እንደሚቀጥል ይጠበቃል።
አርብ ደቡብ ምስራቅ ዝናብ ይኖራል።
በደቡብ ምዕራብም እንዲሁ መጠነኛ ዝናብ ይኖራል።
የአየር ሙቀትን በተመለከተ በሰሜናዊ መልክዓምድሮች አካባቢ ቀዝቃዛ ሆኖ ይቆያል።
በደቡብ አካባቢ እየሞቀ መሔድ ይጀምራል።
በአብዛኞቹ የምስራቅና የደቡብ ምስራቅ አካባቢዎች ዝናባማ ሆነው ይውላሉ።
በመካከለኛው ምዕራብ ጥቂት በረዶ በድጋሚ ይኖራቸዋል።
ከፍተኛ ትንበያ አሁንም በቀዝቃዛው በኩል እንዳሉ ነው።
የእሁድን አየር ሁኔታ ስንመለከት በታላላቅ ሐይቆች በረዶ ሲጥል በሰሜን ምስራቅ አካባቢ ደግሞ ዝናብ እንደሚጥል ሲገመት ከፍተኛ የአየር ሁኔታ የሚጠበቀው በሰሜን ምስራቅ ዮኤስ ነው።
እኔ ዴቭ ኔነን የአየር ሁኔታ ዘጋቢ ነኝ።
ለበለጠ የአየር ሁኔታ መረጃ ሲኤን ኤን ዶት ኮም ድረገፅን ይመልከቱ።
ጉዳት የደረሰባት «ዩኤስ ኮል» ዛሬ አገሯ ትገባለች።
ዛሬ ጠዋት በ ፓስክግዋላ ሚሲሲፒ እንደምትደርስ ይጠበቃል።
አጥፊዋ ከአምስት አመት በፊት እዚያው ክርስትና ተነስቶ ነበር።
ጥገናው ወደ 240 ሚልዮን ዶላር እንደሚፈጅ ይገመታል።
የየመንና የአሜሪካ ባለስልጣናት የጥቅምቱን የቦምብ ፍንዳታ አሁን ድረስ በመመርመር ላይ ይገኛሉ።
17 መርከበኞች ተገድለዋል።
የየመን ጠቅላይ ሚኒስቴር እንደገለፁት ከጥቃቱ ጋር በተያያዘ ቢያንስ 3 የመናውያን በሚቀጥለው ወር ለፍርድ ይቀርባሉ።
የአለም አቀፍ የሽብርተኛ መረብ አካል እንደሆኑም ይጠረጠራል።
የዩኤስ ነጋዴ የሆኑትና ሰልለዋል በሚል በሩሲያ የተፈረደባቸው ኤድመንድ ፖፕ የስምንት ወር እስር ቤት ውስጥ ቆይታቸው በተመለከተ የመጀመሪያ ዝርዝር መግለጫቸውን እየሰጡ ነው።
ጀርመን ከሚገኘው የዩኤስ የጦር ሆስፒታል ፖፕ ሲናገሩ በእስር ቤት ዘበኞች በጥሩ ሁኔታ ቢያዙም አእምሮ ጭንቀትና ብስጭት እየተሰቃዩ መሆናቸውን ግን አልሸሸጉም።
ዛሬ ፖፕ የአጥንት ነቀርሳ በሽታቸው ዳግመኛ ተከስቶ ይሁን አይሁን ለማረጋገጥ ረዘም ያለ የህክምና ምርመራ ያደርጋሉ።
በተጨማሪም የቆዳ ነቀርሳ በሽታ ምርመራ ያደርጋሉ።
ወደ ዩኤስ አገር ቤት ከመመለሳቸው በፊት ውጤቶቹን ይጠብቃሉ።
ፖፕ ትላንትና በሩሲያው መሪ ቭላድሚር ፑቲን ምህረት ተደርጐላቸዋል።
የአሜሪካና የየመን ባለስልጣናት በጥቅምት ወር በኤደን ወደብ ውስጥ በ«ዩኤስ ኤስ ኮል» ላይ የቦምብ ጥቃት ካደረሱት የአጥፍቶ ጠፊዎች መካከል የአንዱን የፎቶግራፍ ምስል አወጡ።
17 የአሜሪካ መርከበኞች ሲሞቱ ሌሎች 39 ደግሞ ጉዳት ደርሶባቸዋል።
ባለስልጣናቱ እንዳሉት የየመን ዜግነት ያለውና ጥቃቱን እንደጀመረ በአንድ ህፃን ልጅ የተጠቆመበት ሁሴን ሰይድ አዋድ አል-ናሚር የሚባል ሰው ነው።
ስድስት ተጠርጣሪዎች አሁን ድረስ በየመን የተያዙ ሲሆን የፍርድ ሒደቱ ሳይዘገይ በሚቀጥለው ወር እንደሚጀምር ይጠበቃል።
መርማሪዎች እንደሚሉት ሌላ ዋነኛ ተጠርጣሪ ይፈለጋል።
በሰሜን አሜሪካ የሚገኙ በርካታ አሜሪካውያን በነገው ዕለት ግማሽ የፀሀይ ግርዶሽን ማየት ይችላሉ:፡
ነገር ግን ሳይንቲስቶቹ እንደሚሉት በገና በዓል ቀን በብዙ ቦታ የምትወጣውን የፀሀይ ብርሃን ከመታየት እንደማትከለከል አስታውቀዋል።
እንደሁልጊዜውም የግርዶሽ አድናቂዎች ዘለቄታዊ የአይን መጥፋትን ሊያስከትል ስለሚችል የፀሀይ ብርሃንን በቀጥታ ከመመልከት እንዲቆጠቡ ተመክረዋል።
ግርዶሹ በምስራቃዊ አቆጣጠር ከቀኑ 6 ሰዓት ላይ ይታያል።
በጣም ጥሩ ምልከታ የሚኖረው ከሰሜን ምስራቅ በኩል ነው።
ሁላችሁም ወደ አዲሱ ድረ-ገፄ እንኳን ደህና መጣችሁ።
የቀድሞውን የድረ-ገፄ መፅሔት ስራዎች ከአጠቃላይ ማስታወሻ ስር በማስገባት የሥራ ማስታወሻዬን ደግሞ በድረገፁ በስተቀኝ በኩል «የስራዬ ማስታወሻ» በሚል ርዕስ እንዲካተት ወስኜአለሁ።
የንግግር ነፃነት ነው እሺ!
ቡሽ አሸንፈዋል!
እሺ ከዚያስ በኋል።
የሚቀጥለው ሐሳቤ።
አሸባሪው ያሲር አረፋት ስለሞቱ ዓለም በተሻለ ሁኔታ ውስጥ ይገኛል።
የተውልንን ታላቅ ቅርስ የሚያሳይ የአንድ ደቂቃ ጥሩ ቪዲዮ ይኽውላችሁ።
ይህ ሰው «የነፃነት ተዋጊ» እየተባሉ በዋናው የዜና አውታሮች ሲነገርላቸው የቆዩ በዚህ ምዕተ-ዓመት ቀደምት የሽብርተኝነት ፈጣሪዎች ከሆኑት ሰዎች አንዱ ነበሩ።
በእሳቸው ምክንያት በብዙ ሚሊዮን የሚቆጠሩ ፍልስጤማውያን በእስራኤል ላይ ከሰላም ይልቅ «ቅዱስ ጦርነትን» መረጡ።
በቦምብ አጥፍቶ ጠፊዎችንና አውሮኘላን ጠላፊዎችን ፈጥረዋል፤ በተጨማሪም ለዕርዳታ ከመጣው ገንዘብ በብዙ መቶ ሚሊዮን የሚቆጠር ገንዘብ አጭበርብረዋል።
---እናም ይህ ሰው የኖቤል የሰላም ሽልማት አግኝተዋል፤ እንዴት ያሳፍራል።
ተሻሽሎ የቀረበ 1. ድረጅ እንደዘገበው በክልሎቹ ከሚካሄደው የቤንዚን ንግድ አራፋት በየወሩ 2 ሚሊዮን እየገፈፉ ይወስዳሉ።
መጽሔት፡ አራፋት ከቤንዚን ንግድ በየወሩ 2 ሚሊዮን ዶላር ይገፋሉ፤ እሁድ ህዳር 14 2004 እ.ኤ.አ 09፡53፡40 እንደምሥራቁ ሰዓት አቆጣጠር ኒው ዮርክ።
ባለፈው ዓመት ኦዲተሮች እንደደረሱበት አራፋት 2 ሚሊዮን ዶላር በየወሩ ከአካባቢው የዘይት ንግድ እየገፈፉ መውሰዳቸው ጥፋተኛ ናቸው ሲል ታይም መፅሔት ገልጿል።
በነሐሴ 2002 ዓ.ም እ.ኤ.አ ዓለም አቀፍ ለጋሽ አገሮች አራፋት ያላቸውን መዋለ-ንዋይ በዮ.ኤስ ሒሳብ አዋቂዎች ቁጥጥር ወደተደረገውና በቀድሞው ዓለም አቀፍ የገንዘብ ድርጅት ባልሥልጣን፣ በፍልስጤም የገንዘብ ሚኒስትር ሰላም ፋይድ ቁጥጥር ሥራ ወዳለው የፍልስጤም መዋለ-ንዋይ ድርጅት እንዲያዛውሩ አስገድዷቸዋል።
በመላው የአረብ ዓለም ያሉትን ኮርፖሬሽኖችና በካይማ ደሴቶችና በሉክሰምበርግ ያሉ የባንክ ሂሳቦችን ካሰሱ በኋላ የሒሳብ ተቆጣጣሪዎቹ የፍልስጤም ባለሥልጣኖች ይፋ በጀት አካል እንዲሆን የተደረገውን 800ሚሊዮን ለይተው አውቀዋል።
ይህ በአረቡ ዓለም ውስጥ በጣም የተዋጣለት የገንዘብ አያያዝ ተሐድሶ ነው -- በማለት ቢሮውን ሎስአንጀለስ ያደረገው ዴሞክራሲያዊ ምክር ቤት ፕሬዚዳንትና ሒሳብ ተቆጣጣሪዎቹ ቡድን መሪ ጂም ኘሪንስ ለታይም መፅሔት ገልጠዋል።
ለፋያድ ምርመራ ቅርበት ያላቸው ሰዎች አራፋት ከነዳጅ ንግድ ስለገፈፉት ገንዘብ ለታይም መፅሔት ገልጸዋል።
ዘይትን በድብቅ መላክና ሙስና ከተወገደ በኋላ የፍልስጠም ባለሥልጣኖች ይፋ ተቀማጭ ገንዘብ በየወሩ 10 ሚሊዮን እየጨመረ እንዲሄድ ተደርጓል፤ በተጨማሪም ለተራ ፍልስጤማውያን የጋዝ ዋጋ እንዲቀንስ ለማድረግ አስችሏል።
«የአራፋት ሞት ማለት የእሳቸው ተከታዮች ምን ያህል ተጨማሪ ገንዘብ ሊሰጣቸው እንደሚገባ አያውቁም ማለት ነው» በማለት የታይም አዘጋጅ ማትሪስ «የአራፋት ገንዘብ የት አለ?» በሚለው ርዕስ ስር ጽፏል።
በ1990ዎቹ አጋማሽ ላይ አራፋት ቢያንስ 3 ሚሊዮን የሚያወጣ ከፍተኛ ሀብት አከማችተው ነበር።
እንደእስራኤል ደኅንነት ግምት ከሆነ ሲሞቱ የቀራቸው 1 ቢሉዮን ነበር።
የአራፋት ባለቤት ሱሃ አራፋት ከሁለት ዓመት በፊት ቢያንስ 800 ሚሊዮን በላይ የሚሆን ለፍልስጤም መንግሥት ባለሥልጣናት እንዲዛወር አድርገዋል የሚል ወሬ ከሰማች በኋላ የእሱ ተተኪዎች «በሕይወቱ ሊቀብሩት እየሞከሩ» ነበር በማለት በድንፋታ መናገሯን ታይም ዘግቧል።
የፍልስጤም ከፍተኛ ባለሥልጣናት እንደሚሉት ሱሃ አዲሱን ፍልስጤም ነፃ አውጪ ድርጅት ኃላፊ ማህሙድ አባስንና የፍልስጤምን ጠቅላይ ሚኒስትር አህመድ ኳሪን ከፒ.ኤል.ኦ ፖርቲ ሳጥን ገንዘብ አውጥተው እንዲሰጧት ጠይቃ ነበር።
ግን ፍልስጤም ነፃ አውጪ ድርጅት ከፍተኛ ባለሥልጣን ለታይም እንደገለጸው «የጡረታ አበል ይከፍሏታል እንጂ ከዚህ ውጭ የሚሆን ነገር የለም።»
የፍልስጤም መሪ በየወሩ 200,000 ከፍልስጤም ባለሥልጣናት በጀት እያወጣ ለፕሬዚዳንቱ ቢሮ እንዲሆን ለሱሃ ይሰጣታል በማለት የአራፋትን የገንዘብ ሁኔት የሚያውቁ ሰዎች ተናግረዋል።
የፈረንሳይ ባለሥልጣናት 15 ሚሊዮን ዶላር ከስዊዝ ባንኮች ወጥቶ ከአረብ ባንክና ቢ.ኤን.ፒ ፖሪባስ ከሚባለው የፈረንሳይ ባንክ በሱሃ ስም ፖሪስ ባለው ሒሳቧ ስለመዛወሩ እየመረመሩ ይገኛሉ በማለት ታይም ገልጿል።
ለአኳሳ የሰማዕታት ብርጌድ ነፍጠኞችም እንዲሁ አራፋት ገንዘብ እንደሚልኩ ከፍተኛ የፍልስጤም ደኅንነት ባለሥልጣናት ለታይም ገልጸዋል።
እያደገ የሚሄድ ነው።
.. በእኔ በኩል በእርግጥም የኖቤል ሽልማት አሸናፊ ይመስላሉ።
የአልቃይዳ ሥራ አስፈፃሚ መያዙንና ከሜክኪኮ ወደ ዩ.ኤስ የኑክሊየር ጦር መሣሪያ በድብቅ ለማስገባት ማቀዳቸውን ተናዟል በማለት ታይም ዛሬ ገልጿል፤ ጽሁፉን ከዚህ ይመልከቱ።
ያወጡትን የስደተኞች ፖሊሲ በጥብቅ ብቃወምም ቅሉ ቡሽ አሁንም በድጋሚ የእኛ ሆነው መመረጣቸው ተመስገን የሚያሰኝ ነው።
ይህ ፖሊሲ ጠላት ድንበራችንን ጥሶ እንዲገባ ነገሩን ቀላል ያደርግለታል።
አሶሺየትድ ፕሬስ አሁን እንደገለጸው ኘሬዚዳንት ቡሽ በሁለተኛው የሥልጣን ዘመናቸው አዲሷ የውጭ ጉዳይ ሚኒስትር እንዲሆኑ ኮንዶ ራይንስ መርጠዋቸዋል።
በምርጫው እየተስማማሁ ከፓወል ይልቅ እሳቸው የበለጠ ጥሩ ሚኒስትር እንደሚሆኑ አስባለሁ።
ፖወል ጥሩ ወታደርና መልእክተኛነታቸውንም የተወጡ ቢሆንም ከእሳቸው ይልቅ የሚኒስትሯ አመለካከት ከፕሬዚዳንቱ አመለካከት ጋር ይበልጥ የሚስማማ ነው።
በተጨማሪ አንዲት ሴት ጥሩ እስከሠራች ድረስ ምንም ትሁን ምን በእኔ አመለካከት ተገቢ ናት።
ይህን በማቅረቡ ሻምበል ኤድን አመሰግነዋለሁ።
የድሞው የውጭ ጉዳይ ሚኒስትርና የአሁኑ የቡሽ አስተዳዳር መልእክተኛ ጀምስ ቤከር «ሰላምን» ለማስፈን ሲባል ልክስክስ አሸባሪዎችን እንዲፈታ የእስራኤልን መንግሥት ጠይቀው ነበር።
አሁን---በእስራኤል እስር ቤት ውስጥ የፍልስጤም ወጣት ዘብ የሆነ ማርዋን ባርግሃውቲ የሚባል ሰው አለ፤ እና በጣም አክራሪ በሆኑት ክፍሎች፣ በእስላሚስቶችና በሃማስ አንዳንድ ሰዎች ላይ ፍልስጤሞች ይህን ሥራ ቢፈጽሙ ወጣት ዘቡና አሮጌ ዘቡ ጥምረት እንዲፈጥሩ ያደርጋሉ።
ይህ አስደንግጦኛል አለ ጐታ፤ ሚስተር ቤከር በጣም የሚከበሩ ሰው ናቸው ብዬ ምንጊዜም አስብ ነበር፤ ግን ጊዜ ያለፈባቸው ከንቱ ሰው ሆነው አግኝቻቸዋለሁ።
የአሸባሪው ማርዋን ባርግሃውቲ ከተቀዳጃቸው ጥሩ ድሎች ጥቂቶቹ እነዚህ ናቸው፦ /ግንቦት 6 1958 የተወለደው/ ባርግሃውቲ በዌስት ባንክ የፍልስጤም መሪና የፍልስጤም ባለሥልጣናት የጀርባ አጥንት የሆነው የፋታህ ንቅናቄና የፍልስጤም ነፃ አውጭ ድርጅት መሪ ነው።
በግንቦት 6 2004 አምስት የእስራኤልን ሰላማዊ ሰዎች በመግደሉ የዕድሜ ልክ እስራት፣ በእስራኤል ሰላማዊ ሰዎች ላይ በአሸባሪ ጥቃት ለመግደል በተደረገ ሙከራ የ40 ዓመት እሥራት ተፈርዶበታል።
ባርግሃውቲ በ1987 ከመጀመሪያው ኢንቲፋዳ ዋና መሪዎች አንዱ ነበር፤ እስራኤል ዌስት ባንክን መያዟን በመቃወም ሕዝባዊ አመፅን የሚቀሰቅስና የሚመራ ነበር።
በተነሣው የሕዝብ አመፅ በእስራኤል ታሰረ፤ ከዚያም ወደ ዮርዳኖስ እንዲሄድ ተደርጐ በ1994 በኦስሎ በተደረገው ስምምነት መሠረት ተፈቅዶለት እስከሚመለስ ድረስ ሰባት ዓመት ከዚያው ቆየ።
በ1996 ለፍልስጤም ሕግ አውጭ ምክር ቤት ተመርጦ ከእስራኤል ጋር ሰላም እንዲፈጠር ይከራከር ነበር፤ አንዳንዴም ከያሲር አራፋት ጋር ግጭት ይፈጥር ነበር።
ባርግሃውቲ የነበረው መደበኛ ሥልጣን ዌስት ባንክ ውስጥ የፋታህ ዋና ፀሐፊነት ነበር።
በ2000 የበጋ ወራት በባርግሃውቲና በአራፋት መካከል የነበረው አለመግባባት እየተካረረ ሄደ፤ የአራፋት አስተዳደር በሙስና በመዘፈቁና የደኀንነት አገልግሎትም የሰው መብት በመጣሱ ባርግሃውቲ አራፋትን ይወነጅል ነበር፤ አራፋትም በአጭር ጊዜ ውስጥ ከሥራው ሊያስወግደው አቅዶ ነበር።
ይሁን እንጂ ሁለተኛው ኢንቲፋዳ ሲጀምር ባርግሃውቲ የፋታህ ታንዚም ሚሊሺያ መሪ በመሆን በሕዝብ ዘንድ ተሰሚነቱ እየጨመረ ሄደ።
ይህም የሆነበት ምክንያት ምናልባት ታንዚም ከሃማስና ከእስላማዊ ጅሃድ ተዋጊ ቡድኖች ይበልጥ ወደሚመሳሰል ድርጅት ሊለወጡ ሳይሆን አይቀርም፤ ይህም ድርጅት መኪና እየነዱ በመተኮስ ለገደሏቸው በርካታ ሰላማዊ ሰዎች ተጠያቂ ነበር።
በባርግሃውቲ ሥር ታንዚምም እንዲሁ የአል-አቁሳ ሰማዕታት ብርጌድ በሚል መጠሪያ እስራኤል ውስጥ በአጥፍቶ ጠፊዎች የቦምብ ፍንዳታ እንዲካሄድ አድርጓል።
የሚያስበው ምንድን ነው?
የታወቀው አሸባሪ ቤሊስ የፍልስጤምን ነፃ አውጭ ድርጅት ሊመራና ሰላምን ሊያመጣ ነው፤ ትንሽ እረፍት ስጡኝ።
በኤም.ኤስ.ኤን.ቢ.ሲ ቴሌቪዥን የሚቀርብ ደደብ ሰውዬ ክሪል ማቲውስ ፋሉጃ ውስጥ ስለተዋጋናቸው አሸባሪዎች ትናንት ሲናገር «ተፎካካሪዎች ናቸው፣ ማለቴ እንዲያው ከእኛ ጋር የማይስማሙ እንጂ በተለይ መጥፎ ሰዎች አይደሉም» ብሏል።
...ወላጆቹ ልጅ አገኘን ብለው የደከሙበት የዚህ ሰው ፍጹም ደደብነት ያስገርመኛል።
ብዙ ቤተሰቦችን በቦምብ ያጋዩ፣ የሰላማዊ ሰዎችን ራስ የቆረጡና ለሰው ሕይወት ፍጹም ደንታ የሌላቸው እነዚያው አሸባሪዎች ናቸው አይደል እንዲሁ ከእኛ ጋር አይስማሙም የተባሉት?
በእነዚህ ሰዎች በአረመኔያዊነት ተደብድባና ታርዳ ለሞተችው የት/ቤት መምህር ወላጆች ይህን ንገራቸው፤ እነዚህ መጥፎ ሰዎች አይደሉም የተባሉት ክሪስ ማቲውስ ናቸው እንዴ?
ይህች ሴት ኢራቅ ውስጥ በቆየችባቸው 30 ዓመታት በ1990ዎቹ በተጣለው ማዕቀብ ለሚሠቃዩት ኢራቃውያን መድኃኒት፣ ምግብና ዕቃዎችን እያቀረበች በመኖሯ የታወቀች ናት።
የእንግሊዝ ባለሥልጣናት እንዳሉት በቪዲዮ ተቀድቶ እንደታየው ይህች ሴት ሃሰን በዱርዬ ነውጠኞች ዓይኗን ተሸፍና ከራሷ ላይ በጥይት እንደተመታች ያምናሉ፤ ግን በአረብ ቴሌቪዥን ጣቢያ በአልጀዚራ አልተላለፈም።
ኢራቅ ውስጥ እየተስፋፋ በመጣው ጠለፋ ተይዛ የሞተች የመጀመሪያዋ የውጭ ሴት ሳትሆን አትቀርም።
ኃላፊነትን የወሰደ ማንም ቡድን የለም።
እሁድ ዕለት ማርቲንስ ዩ.ኤስ በሰርጐገቦች ይዞታ ሥር በሆነው ቦታ ውጊያ በከፈቱበት ወቅት የምዕራብ ሰው እንደሆነች የታመነባትን ሴት የተበጣጠሰ አካል በፋሉጃ መንገድ ላይ አግኝቷል።
ወይን ጠጅ ዓይነት ልብስ የለበሰው አስከሬን በብርድ ልብስ ተጠቅልሎ ነበር፤ በደም የተጨማለቀ ጥቁር ልብስም ከአጠገቡ ነበር።
ማክሰኞ ማታ እንደቀረበው የዩ.ኤስ ጦር አዛዥ የአስከሬኑን ማንነት ማወቅ እንዳልተቻለ ተናግሯል።
በእናቶች የሚጫወቱ ሰዎች የቀንን ብርሃን ለማየት የማይችሉባቸው ምክንያቶች እነዚህ ናቸው።
..እነዚህ በሰልፍ ቆመው መገደል ይኖርባቸዋል።
ይችን ምስኪን ሴት ይህን ያህል ማሰቃየቱ ለምንድን ነው?
ምን?
እናም በጀኔቫ ስምምነት መሠረት እንደ ጠላት ወታደሮች አድርገን የምንይዛቸው እንደዚህ ያሉትን ሰዎች ነው።
በመጠኑ የማስታውሰው የጄኔቫው ስምምነት ተግባራዊ የሚሆነው ሰነዱን በፈረሙት አገሮችና ሁለቱም አገሮች መለዩ የለበሰ ቋሚ ሠራዊት ሲኖራቸው ነው።
...የኢራቅ ሚሊታሪ ከእኛ ጐን ተሰልፏል፤ አሸባሪዎች ግን ከዚህ ውጭ ናቸው።
ከመቸ ጀምረው ነው አሸባሪዎች ወታደሮች የሆኑት?
ከውሻም ያነሱ ናቸው።
በመጨረሻም የእንግሊዘኛ መምህሬ ነበረች በማለት የሚስስ ሃሰን ተማሪ የጻፈው አለ።
ለመምህሬና ለእርዳታ ሠራተኞ ባልደረባ ለሚስስ ኤም.ሃሰን መታሰቢያ ይሁን።
ሚስስ ሃሰን ባግዳድ ውስጥ በአልዋዚሪያ አውራጃ በብሪቲሽ ካውንስል የእንግሊዝኛ መምህሬ ነበረች፤ ምን ያህል ቃላት ተማርኩ ማለቱ ጠቃሚ አይደለም፤ ግን የምታውቋቸው በትክክል መነበብ አለባቸው በማለት በአየርላንድ ያነጋገር ዘይቤዋ ከዓመታት በፊት ስትነግረኘ አስታውሳለሁ።
ሚስስ ሃሰን አረብኛ አጣርታ ትናገራለች፤ ልቧም ከወርቅ የጠራ ነበር፤ /ፒጃማ በለበሱ ሰዎች/ ተገድላለች፤ ኢራቅን ግልብጥብጧን አውጧትና ሰዎቹን ያዟቸው።
ማሪንስ ፈልጐ ያገኛቸዋል፤ በተገኙ ጊዜ መገደል አለባቸው።
ኢራቅ ውስጥ ለ365 የሚል ጽሑፍ ዝስሊክ ጠቆመኝ።
ታላቅ ሥራ ነውና በየጊዜው እንድታነቡት አደፋፍራችኋለሁ።
እሁድ ዕለት የሞሱል የቦምብ ጥቃት በደረሰ ጊዜ እኛን አገር ልንይዝ የመጣን ሳይሆን ግን እንደአጋሮቻቸው የሚመለከቱንን ሁለት የኢራቅ ወታደሮች በተመለከተ ጽፏል።
የአጥፍቶ ማጥፋቱ ቦምብ በማሬዝ የምግበ አዳራሽ ውሰጥ ፍንጣሪውን ሞልቶታል።
አንድ ስለት ያለው ፍንጣሪ በዩ.ኤስ ወታደር ደም ቅዳ ውስጥ ሰንጥቆ ገብቷል፤ እናም በሕይወት ለመትረፍ ያለው ብቸኛ ዕድል በእነዚህ ሁለት ወታደሮች እጅ የወደቀ ነበር።
ከልዩ ኃይል የተሰጣቸውን የሕክምና ትምህርት በማስታወስ ኢራቃውያኑ ረጋ ብለው በቁስሉ ላይ ቀበቶ በማሰር እንደ ጉድ ይፈስ የነበረውን ደም ለማቆም ችለዋል።
ቁስለኛውን በአልጋ ተሸክመው በመውሰድ ሜዲቫክ መኪና ውስጥ አሳፍረውታል።
ወታደሩን በጭነት መኪና ካስገቡት በኋላ ሁለቱ ኢራቃውያን--አንደኛው መኮንን ሁለተኛው የበታች መኮንን--ወደ ምግብ አዳራሹ በፍጥነት ተመልሰው ለሕይወታቸው ምንም ሳይሳሱ ሌሎች ቁስለኞችን መንከባከብ ጀመሩ።
የተነሣው አቧራ ከጠፋና ድንኳኖቹም ከምግብ ቤቱ ከወጡ በኋላ መናገር የሚችለው ማንኛውም ሰው የሚያቀርበው ጥያቄ ስለጤንነቱ ነበር።
ሐኪሞች ወደ ሁለቱ ኢራቃውያን ሲመጡ ለማወቅ የፈለጉት ሌሎቹ በምን ሁኔታ ላይ እንዳሉ ነበር።
ለምን ይህን እንዳደረጉ ሲጠይቋቸው «ይህ ግዴታችን ነው፣ በቡድን ነው የመጣነውና ለእያንዳንዱ ሰው አስፈላጊውን እንክብካቤ ሁሉ እናደርጋለን» በማለት መለሱ።
በአሜሪካውያንም ጭምር።
ኤም.ኤስ.ኤም ሊገግሯችሁ የሚሞክሩት ምንም ይሁን ምን ዲሞክራሲ በአገራቸው መስፈኑን ለማረጋገጥ አጋሮቻቸውን ለመርዳት፣ ከእነሱ ጋርም ተሰልፈው ለመዋጋትና ሕይወታቸውን ለአደጋ አሳልፎ ለመስጠት ቆርጠው የተነሱ ኢራቃውያን አሉ።
ይህም ቶኒ ብሌር በቅርቡ ኢራቅን ሲጐበኙ ያደረጉትን ንግግር እንድናስታውስ ያደርገናል።
ከተባበሩት መንግሥታት ጐን ይሠሩ ከነበሩ ሰዎች በተገናኘሁ ጊዜ--ኢራቃውያን በየቀኑ ለሕይወታቸው እየፈሩ፣ ምክንያቱም ለሕዝባቸው ነፃነትንና ዴሞክራሲን ለማምጣት ስለሚሞክሩ--ደፋርነታቸውንና ቆራጥነታቸውን ባየሁ ጊዜና ኢራቅ ውስጥ ዴሞክራሲንና ነፃነትን ለሚፈልጉ ከፍተኛ ቁጥር ላላቸው ሰዎች እንደሚናገሩ ባወቅኩ ጊዜ ትክክለኛውን ነገር እያደረግን መሆኑን አውቃለሁ።
ለእናንተም እንዲህ እላችኋለሁ፦ ኢራቅ ውስጥ የሚሞቱ ሰዎች አሉ፤ ግን የሚሞቱበት ምክንያት አሸባሪነትና የእነሱ ማስፈራራት፣ እንዲሁም ይችን አገር የተሻለች እንድትሆን ለማድረግ የሚጥረውን ማንኛውም ሰው ሆን ብለው የሚገድሉ ሰዎች መኖራቸው ነው።
አሁን ዓለም አቀፋዊ ማኀበረሰብ እንደመሆናችን የምንሰጠው ምላሽ ምን መሆነ አለበት?
የምንሰጠው ምላሽ ከዲሞክራቶች --ይህ እንዲፈጸም ጥንካሬው ካላቸው ሰዎች--ጐን መቆም ነው፤ ይህንም እንዲያደርጉ መርዳት አለብን።
ይህ እኛ ማድረግ ያለብን ትክክለኛው ነገር መሆኑን አልጠራጠርም።
በቀሪው ዓለም ኢራቅ ውስጥ ምን አየተፈጸመ እንዳለ የሚቀርበውን አንዳንድ ዘገባ በምመለከትበት ጊዜ ከዚህ የተፈጠረው ነገር እንዴት እጹብ ድንቅ እንደሆነ ሕዝቡ ሊገነዘብ ይገባል የሚል ስሜት አለኝ።
እናም የአዲሲቷ ኢራቅ ጀግኖች እንደሆኑ የገለጽኳቸው በምርጫ ኮሚሽን ውስጥ የሚሠሩእነዚያ ሰዎች--በየቀኑ ... አብዛኛዎቹ ሰላም በሰፈነበት ክልል ውስጥ የሚኖሩ አይደሉም፤ ከውጭ ተጉዘው የሚመጡ ናቸው።
በማንኛውም ጊዜ በማንኛውም ቦታ ለአሰቃቂ ሁኔታ እንደሚዳረጉ፣ ወይም የማስፈራራት ዛቻና እንዲያውም ሞት እንደሚደርስባቸው አያውቁም፤ ይህም ሆኖ ሥራቸውን እየከናወኑ ናቸው።
አሁን የሰው መንፈስ ምን ያህል አስደናቂ ምሳሌ ነው--ከእነሱ ጐን የሚያሰልፈን ያ ነው።
ይህ ሰሞኑን የቀረበው የዜና ታሪክ በብዙ የተለያዩ መንገዶች እያስጨነቀ ነው።
መጀመሪያ ታሪኩን እንደሰማሁ አንድ እብድ ሰው በአዲስ አሻንጉሊት እየተጫወተ መስሎች ነበር፤ ግን አሁን ከምዕራብ እስከ ምሥራቅ የባሕር ዳርቻ ከገና ወዲህ ሰባት አጋጣሚዎች መከሰታቸውን አውቀናል።
የፌደራል የመረጃ አገልግሎት ቢሮ አሸባሪዎች የብርሃን ጨረር ወደ አንድ አቅጣጫ የሚልከውን መሣሪያ እንደ ጦር መሣሪያ ይጠቀሙበታል የሚል ሥጋት ስላደረበት ከገና ወዲህ ይህ መሣሪያ በበረራ ላይ በነበሩ ሰባት አውሮፕላኖች ወደ ፖይለቶች መቀመጫ ክፍል ለምን ብርሃን እንደላከ እየመረመረ ነው።
ይህ የተላከ ጨረር ለጊዜው ፓይለቶቹን እንዲታወሩ ወይም አቅጣጫ እንዲስቱ ሊያደርግ ስለሚችል የአውሮፕላን መከስከስ አደጋ ሊያስከትል ይችል ይሆናል።
አንዳንዶቹ ስማቸው እንዲገለጽ ያልፈለጉ የሕግ አስፈፃሚና የትራንስፖርት ባለሥልጣናት እንደተናገሩት የፌደራል መረጃ አገልግሎት ቢሮ ሁለት አጋጣሚዎችን በኮሎራዶ እስፕሪንግ፣ በኮሎራዶ፣ አንዳንድ አጋጣሚዎችን ደግሞ በክለቨላንድ፣ በዋሽንግተን፣ በሃውስተን፣ በቴተርቦሮ፣ በኒውጀርሲና በሜድፎርድ ኦሪጐን እየተከታተለ ነው።
ስማቸው እንዲገለጽ ያልፈለጉ የሕግ አስፈፃሚ ባለሥልጣን ሐሙስ ዕለት እንደተናገሩት የአድማ ወይም የአሸባሪዎች እንቅስቃሴ ለመኖሩ ምንም መረጃ የለም።
ግን ፓይለቶች ባጋጣሚው ተጨንቀዋል፤ ኤፍ.ቢ.አይ እንዲሁ አሸባሪዎችን ይህን መሣሪያ እንደ ጦር መሣሪያ ሊጠቀሙበት የሚችሉበት ሁኔታ እንደሚኖር በዚህ ወር መጀመሪያ ላይ አስጠንቅቋል።
«አንድ ልጅ የሚያደርገው አይደለም» አለ የተባበረው የፖይለቶች ማኀበር የደኀንነት ኮሚቴ ምክትል ሊቀመንበር ሆኖ የሚሠራው ፓይለት ፓውል ራንካቶር።
«በጣም የተደራጀ ነው።»
በጆርጅታውን ዩኒቨርስቲ ወታደራዊ ቴክኖሎጂ የሚያስተምረው ሎረን ቶምፕሰን ኤክስፐርቶች ከመጨነቅ ይልቅ ግራ ይጋባሉ ቢልም እንኳን «እንዲያውም ጭንቀት የሚያስከትል ሁኔታ ነው» ብሎታል።
«እያነጋገረን ያለው በፍጥነት በሚበር አውሮፕላን ውስጥ ሊገባ ስለሚችለው መጠነኛ ኃይል ያለው የብርሃን ጨረር ነው» ብሏል ቶምፕሰን።
«መሣሪያ ከተከማቸበት የዕቃ ግምጃ ቤት ውስጥ አንስተህ የምታመጣው ነገር ዓይነት አይደለም።»
ቶምፕሰን እንዳለው ኤፍ.ቢ.አይ አንደገመተው ይህን ድርጊት ሊፈጸም የሚችል ብጣሽ መሣሪያ» በመጠኑ ውድና የተወሳሰበ» ይሆናል።
«የአውሮፕላን አደጋ እንዲፈጠር ለማድረግ የተቀናጀ ጥረት ሳይሆን አይቀርም።»
ሚቸል ማልኪን ይህ ጨረር የሚልክ መሣሪያ መሸጡ ከቆመባቸው አንዳንድ ቦታዎች ዛሬ ተመድቦ ይገኛል።
ብዙ ሰዎች እንደሚያስቡት በአዲስ የገና አሻንጉሊቶች በእርግጥ እብዶች እየተጫወቱ ሊሆን ይችላል ይላሉ፤ ግን እኔ በዚህ ሐሳብ አልስማማም።
እነዚህ አውሮፕላኖች ወደ 8500 ጫማ ከፍታ ላይ በሚበሩበት ጊዜ ተከታትለው የደረሱ አጋጣሚዎች ናቸው።
በዚያ ከፍታ ላይ በፍጥነት የሚበርን አውሮፕላን ተከታትሎ የሚደርስ አሻንጉሊት ከአካባቢው ተራ ሱቅ የሚገኝ አይደለም።
በእኔ አስተያየት ይህ በጣም አስደንጋጭ ነው።
ይህ የእጅ ጽሑፍ አይደለም፤ በታይፕ ተመትቶ የቀረበ በቶን የሚቆጠር መረጃ ነው፤ አንዳንዱ በጣም የሚያስፈራው፤ በጣም የሚያስፈራው ሴናሪኦ ደግሞ አሸባሪዎች በተለይ ዓይንን ለማሳወር የተነደፈ ቻይና የሠራችውን ዜድ.ኤም-87 ጨረር የሚልክ መሣሪያ ሳያገኙ አይቀሩም የሚለው መረጃ ነው።
የጃፖን አሸባሪ አምላኪ ሸንሪክዮ--በ1995 በቶኪዮ የመሬት ውስጥ መሄጃ መንገድ በአስከፊው በጣም መርዛማ ጋዝ ጥቃት ያደረሰው-- ጨረር የሚልከውን መሣሪያ እንደ ጦር መሣሪያ ለመጠቀም በኤክስፐርመንት እንደደረሰበት ታውቋል።
የኤሽያ ፓስፊክ ፖስት እንደገለጸው «የሽብር አምላኪ አባላት የሩሲያን ኢንስቲትዮት ሲጐበኙ የብርሃን ጨረር የሚልከውን መሣሪያ ንድፍ መረጃ አግኝተው በጭነት መኪና የሚጫን ጨረርን ወደ አንድ አቅጣጫ የሚልክ የጦር መሣሪያ ሠርተዋል።
ይህን መሣሪያ በቶኪዮ ፖሊሶች ላይ ለመጠቀም የታቀደ ነበር፤ ግን መሣሪያው ሲሞከር በመክሸፉ ዕቅዱ ውድቅ ሆኗል።
ፖሊቲክአሌክስ እንዲሁ በዚህ ታሪክ ላይ አንዳንድ መረጃ አለው።
አየር መንገዶችን ከሥጋት ላይ ስለሚጥለው በሰው ትከሻ ስለሚተኮሰው ሚሳየል በቅርቡ ለኮንግረስ የቀረበውን የሚቀጥለውን ሪፖርት አግኝቻለሁ፤ ይህ ምናልባት የሚቀጥለው መጀመሩን በቅድሚያ የሚያሳይ ይሆናል፦ በንግድ አውሮፕላኖች ላይ ያነጣጠረ በሰው የሚንቀሳቀስ የአየር መከላከያ ሥርዓት ተብሎ የሚጠቀስ በሰው ትከሻ ከመሬት ወደ ሰማይ የሚተኮስ ሚሳየል አሸባሪዎች እንዳላቸው በፈጠሩት ሥጋት ላይ የወቅቱ ሁኔታዎች ትኩረት አድርገዋል።
ይህን ሥጋት በትክክል የሚያስወግድ አንድም መፍትሔ እንደሌለ ብዙዎች ያምናሉ።
በዚህ ፋንታ በአውሮፕላኑ ላይ ኢንፍራሬድ በማስገባት አጸፋዊ እርምጃ መውሰድን፣ የበረራን እንቅስቃሴና የአየር ትራፊክ ቁጥጥር ሥርዓትን ማሻሻልን፣ የአውሮፕላን ማረፊያዎችንና የአካባቢ ደኀንነትን ማሻሻልንና በአነስተኛ የሰው ጉልበት ጥረት ሚሳየልን ማጠናከርን ጨምሮ አማራጮችን በዝርዝር ማውጣት ሊታሰብ የሚገባው ነው።
የመሬት ላይ የደኀንነት እርምጃዎች በሌሉበትና ለማደራጀትም በማይመችበት ቦታ የአውሮፕላን እንቅስቃሴ ሲደረግ እንኳን በሚሳየል አጸፋዊ እርምጃ ሥርዓት አውሮኘላኑ ከተደራጀ ከአደጋ መጠበቅ ይቻላል።
ይሁን እንጂ እነዚህ አማራጮች በ$1 ሚሊዮንና በ$3 ሚሊዮን መካከል የሚገመት በአንፃራዊ መልኩ ከፍተኛ ወጭ ያስከትላሉ። እንዲሁም እነዚህን ተግባራዊ ለማድረግ የሚወስደው ጊዜ አሁን ላለው የአሸባሪዎች ዛቻ አጸፋውን ለመመለስ አያስችልም።
ለተለዩ የበረራ ሠራተኞች ሥልጠና መስጠትን፣ ለአደጋ መጋለጥን ለመቀነስ የአየር ትራፊክ ሥርዓትን መለወጥንና በአውሮፕላን ማረፊያ አካባቢ ያለውን የደኀንነት ጥበቃ ማሻሻልን የመሳሰሉ ሥርዓታዊ ለውጦችን ማምጣቱ ወጭው ከሚወስደው አጸፋዊ እርምጃ የቀነሰ ይሆናል፤ እንዲሁም በአገር ውስጥ የሚከሰተውን የአሸባሪዎች ጥቃት በፍጥነት ማስወገድ ይቻላል።
ይሁን እንጂ እነዚህ ቴክኒኮች በራሳቸዉ በአገር ውስጥ ጥቃት ለማድረስ የሚሰነዘረውን አደጋ ሙሉ በሙሉ ለማስወገድ አይችሉም፤ እንዲሁም ወደ ውጭ አገር አውሮፕላን ማረፊያዎች የሚሄዱና የሚመለሱ የዩ.ኤስ አውሮፕላኖችን ለመጠበቅ አይችሉም።
በ108ኛው የኮንግረስ ስብሰባ የወጣው ሕግ /የአገር ውስጥ ሕግ 580፣ ክፍለ 311/ በአውሮፕላን ተሸካሚ ተዋጊ መርከቦች አገልግሎት በሚያገኙ ቱርቦጀት አውሮፕላኖች ሁሉ የሚሳየል መከላከያ ሥርዓት እንዲሠራላቸው ጠይቋል።
ይህ ሕግ ገና በመጠናት ላይ እያለ የአገር ውስጥ ደኀንነት አሁን ያለውን ሚሊታሪ ቴክኖሎጂ መሠረት በማድረግ ለንግድ አውሮፕላኖች በምሳሌ የሚጠቀስ የሚሳየል አጸፋዊ እርምጃ ሥርዓት ለመዘርጋትና ለመሞከር ለሚወጣው ፕሮግራም ተግባር የሚውል ገንዘብ ለኤፍ.ዋይ 2004 $60 ሚሊዮን፣ ለኤፍ.ዋይ 2005 $61 ሚሊዮን መድቧል።
ይህ ፕሮግራም በጥር 2006 ሲጠናቀቅ የአገር ውስጥ ደኀንነት ሚኒስቴር የንግድ የመንገደኞች አውሮፕላንን ለመጠበቅ የሚውለውን የዚህን ሥርዓት አመችነት የሚገልጽ ዝርዝር ትንተና እንደሚያቀርብ ይጠበቃል።
የአሜሪካ የወደፊት ሁኔታ በቅርቡ ከወጣው ከሃውስተን ዜና መዋዕለ ጽሑፍ ጋር የተያያዘ ነው።
ፕሬዚዳንት ቡሽን በተመለከተ የአውሮፖ መንግሥታት አቅጣጫቸውን እንዴት እየለወጡ እንደሚሄዱ ይገልጻል።
ለምን ትጠይቃለህ?
ግን ያለውን ሁኔታ እንዲሁ በኩርፊያ ከመቀበል ይልቅ የአቅጣጫውን ለውጥ መቃወም ይቻላል።
ከአውሮፖውያን አስተያየት ስንነሣ የቡሽን ኋይት ሃውስ ለማሞቅ ሶስት ነገሮች ቀላል ያደርጉታል።
አንዱ የያሲር አራፋት ሞት ነው።
በእስራኤልና በፍልስጤም መካከል ካለው ግጭት የበለጠ አውሮፖንና ዩናይትድ እስቴትን በከፍተኛ ሁኔታ የሚከፋፍል ምንም ጉዳይ የለም።
ላለፉት አራት ዓመታት እስራኤል ከያዘቻቸው አካባቢዎች እንድትወጣ ግፊት ባለማድረጋቸውና ከአረፋት ጋር ለመስማማት እንቢተኝነት በማሳየታቸው አውሮፖውያን ቡሽን ነቅፈዋቸዋል።
ያን የፈጠራ ወሬ ቀባጣሪ አሸባሪ አራፋትን አለመቀበላቸው ቡሽን በጣም እንዳከብራቸው ያደረገኝ አንዱ ምክንያት ነው።
ገሃነም እሳት ውስጥ ይቃጠል።
ግን ከአራፋት ሞት ወዲህ አውሮፖውያንና አሜሪካውያን ለመስማማት ችለዋል፦ ኤሪል ሻሮን ከጋዛ እንዲወጡ መደገፍ፣ ፍልስጤማውያን ምርጫ እንዲያካሂዱ በእስራኤል ላይ ጫና በመፍጠርና ሙሃመድ አባስ የሚቀጥለው የፍልስጤም መሪ እንዲሆኑ በግልጽ በመደገፍ።
ሁለተኛው ምክንያት አውሮፖ በእስላማዊ አሸባሪነት ይበልጥ እየተጨነቀች መምጣቷ ነው።
የኔዘርላንድ ቀስቃሽ ፊልም አዘጋጅ ዚኦ ቫን ጐግ በእስላማዊ ነውጠኞች መገደሉ የአውሮፖ 9/11 ተብሎ ተሰይሟል።
ሁለቱ ድርጊቶች ሙሉ በሙሉ የማይወዳደሩ መሆናቸው ግልጽ ቢሆንም እንኳን እንደ ፍራንሲስ ፋኩያማና በርናንድ ልዊስ ያሉ የአሜሪካ ወግ አጥባቂዎች ሥር ነቀል ለውጥ ፈላጊ እስላም ለአውሮፖውያን ተቻችሎ የመኖር ባሕል ጠላት ነው በማለት ያቀረቡት ሐሳብ በቅርቡ ሰፊ አድማጭ ማግኘቱ በእርግጥ ሐቅ ነው።
ሥር ነቀል ለውጥ ፈላጊ ሙስሊሞች አንዳንድ ጊዜ ቆሻሾች ሊሆኑ ይችላሉ ማለትህ ነው?
ከዚህ ውጣልኝ።
...እንደ እስፔን ፈሪዎች ዝም ብለህ ሥራህን ቀጥል፣ እናም እነሱን በጣም የሚያስለቅስ የራሳቸው የግላቸውን 9/11 ያገኛሉ።
ሶስተኛው ኃይል የትራንስ አትላንቲክን ኀብረት ለግማሽ ምዕተ ዓመት አንድ አድርጐ ያቆየው ሥጋት-ቀለል ባለ መልኩ ቢሆንም እንኳን፣ እንደገና የመከሰቱ ጉዳይ ነው።
የሩሲያ ድብ እንደገና እያጉረመረመ ነው።
የዩክሬናውያን ምርጫ---የተቃዋሚውን መሪ በማሰናከልና አጭበርባሪውን አስመራጭ በኃይል እንዲጠቀም በማድረግ በኬጂቢ ዘዴ የተጠናቀቀው--ቭላድሚር ቪ.ፑቲን «የቅርብ ጐረቤት አገርን» ለመቆጣጠር የነበራቸውን ቁርጠኝነት ለአውሮፖውያን ዲኘሎማቶች የሚያስታውስ ነበር።
ስለዚህ ጉዳይ በጣም መጨነቅ አለባቸው፤ ፑቲን ሩሲያን ቀድሞ ወደነበረችበት ቀስ በቀስ እያንሸራተቷት እንደሆነ አምናለሁ።
በዚህም ሁኔታ እንዲሁ የእኛ መንግሥት ከመኪናው መሪ ላይ ተቀምጦ እንደማይተኛ ሙሉ ተስፋ አለን።
ለዚህ ሁሉ ግላዊ ብቃት አለ።
ልክ ጥልቅ ባይ የውጭ ሰዎች ደደቡን የሆሊውድ ተዋናይ ለማድነቅ አንዳንድ መጥፎ አመለካከት እንደገና ለማሰላሰል ደስ ሳይል የሚታይ ፈቃደኝነት አለ።
ቡሽ ኋይት ሐውስን የሰረቀው ቡሽ ሳይፈቀድለት ጥሶ የገባ ደንቆሮ ነበር በማለት ሚቻየል ሙር ያቀረበውን ታሪካዊ ሐተታ ብዙ የአውሮፖ መሪዎች አንዴ አምነውበት ነበር።
ይሁን እንጂ በሰፊ ድምፅ እንደገና መመረጣቸው በጣም ብዙ የሆኑ ወግ አጥባቂ አሜሪካውያንን ሐሳብ እንደሚወክሉ አሳይቷል።
በአጭሩ ቡሽ የተለዩ አለመሆናቸውንና ግን ዩ.ኤስ ራሷ የተለየች ናት የሚለውን ሐሳብ አውሮፖውያን እየተለማመዱት መጥተዋል---እናም ከዚች የተለየች ልዕለ ኃያል ከሆነች አገር ጋር ለመሥራት ሊያደንቋት እንጂ ሊያኮርፉባት አይገባም።
እንግዳ በሆነ መልኩ በተጓዙበት ሁሉ ይህ የቶኒ ብሌርም እስትራቴጂ ነበር፤ የክፍለ ሐጉሩ እስትራቴጂም እየሆነ በፍጥነት መጥቷል።
ያን ጽሑፍ እኔም በተሻለ መንገድ ልጨርሰው አልችልም።
አንችም ተለማመጅው ፍራንስ፤ የትም ቦታ አያደርሰንም።
የዋናው ተቃዋሚ ፖርቲ የአውራጃ ድርጅት ፈላጭ ቆራጭ መሪ ኒኮላኢ ሚሼ እስር ቤት ገብቷል።
ባለፈው ታህሳስ ሮማኒያ ምርጫ አካሂዳ ሶሻሊስት ፖርቲ /ሶሻል ዲሞክራቲክ ፖርቲ/ የሚባለውን ከሥልጣን አውርዳለች።
ሶሻል ዲሞክራቲክ ፖርቲው እንደ ሚሼ ባሉት ሰዎች እርዳታ ደሃውን የገጠር ክፍል ጠንካራ ምሽግ አድርጐ ቆይቷል።
ፖርቲውን ለሚቃወሙ የአካባቢ መሪዎች የተመደበላቸውን ገንዘብ በተመለከተ ከማስፈራራት ጋር የተቀላቀለ የውሳኔ ሰጭ መብቱን በመጠቀም እንደፈለገው ያደርጋል፤ ያልተማረውን ሰፊ ሕዝብ ደግሞ ግሩም በሆነ መንገድ ያባብላል።
እንደ ደደብ ሰው የሚናገረው ኢ.ጂ.ሚሼ በታሪክ የዶክትሬት ዲግሪውን አግኝቷል።
ያቀረበው የመመረቂያ ወረቀት የ19ኛው ምዕተ ዓመት የፖለቲካ ሰዎችን ማንነት የተመለከተ ነበር፤ ሚሼል የገዛው ቤት ለጽሁፍ ርእስ ያደረገውን ሰውዬ መኖሪያ ነበር።
ምናልባት በዚህ ወረቀቱ ላይ መዋዕለ ንዋይ ሊያስቀምጥበት ሞክሮ ይሆናል፤ ምናልባትም ለዚያ ምስኪን ሰው የሰጠውን አድናቆትና እሱ የዶክትሬት ዲግሪ የማግኘት ችሎታውን ከልቡ አምኖበት ሊሆን ይችላል፤ ግን ትልቅ መኪና የመያዝና ከትልቅ ቤት መኖር ሰውየው በሰፊው ሕዝብ ዘንድ ተወዳዳሪ የሌለውና ምትክ የማይገኝለት ለመሆኑ ምልክት ነበር።
ሌላው የሚያሳስተው ምልክት የዩኒቨርስቲ ኘሮፌሰርነትን ቦታ መያዙ ነበር--ከዚህ ሮማንያ ውስጥ እስካሁንም ድረስ ዲኘሎማ ለመግዛት በሚቻልባቸው የግል ዩኒቨርስቲዎች ነበር የሚያስተምረው።
የአካባቢ መሪዎች ሥራቸውን ሠርተዋል፤ ብሔራዊ መሪዎች ግን የቲቪ ጣቢያዎችን እንዲዋሹ በመገፋፋት፣ ከድሮው ኮሚኒስት መሪ ኢኦን ኢሌስኩ ጋር ሽርካ በመሆን በታላላቅ ከተሞች ምርጫውን ማሸነፍ አልቻሉም።
ሶሻል ዲሞክራቲክ ፖርቲው ለመጭው የአራት ምርጫ ስትራቴጂ እየነደፈ ነው፤ እናም መሪ ሊመርጡ ነው።
የኮሚኒስት መሪዎች ቢሯቸው ውስጥ እንዳሉ ነው የሚሞቱን /የዩ.ኤስ የከፍተኛ ፍ/ቤት ዳኛ እንዳሉት/፤ ኢኦን ኢሌስኩም ከዚህ የተለዩ ሊሆኑ አይችሉም።
የተለየ ሐሳብ የሚሰነዝሩ መሪዎች በሙሉ ከፖርቲው ይገለላሉ፤ የሮማንያ ሚዲያ የሚሸፋፍነው ወይም ገና ያልተገነዘበው ሳይገለጽ የቀረ እውነታ ይህ ነው።
ሚሼ ብሔራዊ መሪዎችን መንቀፉ ትክክል ነበር፤ ምክንያቱም በእሱ ክልል በተደረገው ምርጫ ሶሻል ዲሞክራቲክ ፖርቲው ጥሩ ድምፅ አግኝቷል።
ግን ሚሼ ተሳስቶ ነበር፤ ምክንያቱም 20K $ በዓመት የምታገኝ ከሆነ መሄድ ከማትችልበት እስዊዘርላንድ ውስጥ በሽርሽር ላይ እያለ ነበር ይህን ያደረገው።
አዲስ ሥልጣን የተረከበው አካል ምንም የሚያደርገው ነገር የለም፤ ግን ከዓመታት በፊት ፖሊሶች ይሠሩት የነበረውን አሁንም ይሥሩ።
ኢሊኤስኩና ናስታሴ፣ የቀድሞው ኘሬዚዳንትና የቀድሞው ጠቅላይ ሚኒስትር፣ የፖርቲው አመራር በመሆንና ይህን በዓይን የማይታይ ሥልጣን በመያዝ ብቻ ተቀምጠዋል።
ሚሼ በእነሱ ላይ ሊጠቀም ካልቻለ ኢሌስኩ አሁንም በሚጐትታቸው በሰለሰሉና አሁንም እየሰለሰሉ በሚሄዱ ገመዶች እርዳታ አሁንም ነፃ ሊሆን ይችላል።
በኢራቅ ብሔራዊ ደኀንነት ላይ ከባድ ሥጋት የሚያስከትል ነገር መከሰቱን ጊዜያዊ መንግሥት እስካመነበት ድረስ ከ60 ቀናት ላልበለጠ ጊዜ በአገሪቱ ውስጥ የአስቸኳይ ጊዜ አዋጅ ሊታወጅ ይችላል በማለት ባለፈው ኦገስት ባወጣው የብሔራዊ ደኀንነት ሕግ መሠረት ጊዜያዊው መንግሥት የኩርዶችን ክልል በመተው በኢራቅ ውስጥ ለ60 ቀናት የአስቸኳይ ጊዜ አዋጅ አውጇል።
በእርግጥ ይህ ቢያንስ ከሁለት ወር በፊት መደረግ የነበረበት አስፈላጊ እርምጃ ነው።
በባግዳድ አካባቢ በአመፀኞችና በውጭ አሸባሪዎች አማካኝነት በአጥፍቶ ጠፊ ቦምብ አፈንጂዎችና በደፈጣ ተዋጊዎች የሚካሄደው ውጊያ በተለይ በሮመዳን አካባቢ በአስደንጋጭ ሁኔታ ተጧጡፏል።
የዲያላ ምክትል ገዥ ከባኳባ ከመጡ በርካታ የምክር ቤት አባላት ጋር ታፍነው ተወስደው ከሁለት ሳምንት በፊት ከአመፀኞች «የዶዳ ነው» በተባለው አካባቢ ደቡብ ባግዳድ ላቲፊያ ውስጥ ተገድለዋል።
ሳማራ ውስጥ እንዲሁም በቅርቡ «ነፃ በወጣው» አካባቢ በብሔራዊ ጥበቃ የጦር ክፍሎችና በመንግሥት ሕንፃ ላይ አራት የአጥፍቶ ጠፊ ጥቃቶች ተፈጽመዋል።
የዛርቃዊ ቡድን ለደረሰው ጥቃት ኃላፊነት መውሰዱን ገልጿል።
ከራማዲ በስተምዕራብ ከምትገኘው ትንሽ ከተማ ሃዲዛ ውስጥ በሚገኙ ሶስት ፖሊስ ጣቢያዎች ላይ በአማፅያን ቡድኖች ጥቃት ተፈጽሞባቸዋል።
30 የሚሆኑ ፖሊሶች ለሁለት ሰዓት ሲዋጉ ከቆዩ በኋላ ተይዘው እጃቸው ታስሮ ግምብ ተደግፈው እንዲቆሙ ከተደረጉ በኋለ በጨካኔ ተገድለዋል።
አሁንም የዛርቃዊ ቡድን ኃላፊነቱን ወስዷል።
በፋሉጃ ላይ አጠቃላይ ወታደራዊ ጥቃት መፈጸም---እስካሁንም ሳይጀመር አልቀረም-- የመንግሥት «የመጨረሻ መፍትሔ» ይመስላል።
በተለይ በበርካታ ሲቢሎች ላይ የሚደርሰው አደጋ የማይቀር እስከሆነ ድረስ በውጤቱ ላይ ተስፋ የለኝም።
አስታውሱ፣ ስላማዊም ሆነ ፖለቲካዊ መፍትሔ በእነዚህ አካባቢዎች ይሠራል የሚል አስተያየት የለኝም።
የምዕራብ ባግዳድ አማፅያን አገሪቱን ሙሉ በሙሉ መቆጣጠር እንጂ ሌላ ነገር እንደማይፈልጉ በቁርጠኝነት ግልጽ አድርገዋል፤ ወይም ቢያንስ እንኳን የአንባር መንግሥት ቢመሠረት እንደሚረኩ ገልጸዋል።
በፖለቲካ ሂደቱ ውስጥ ለመሳተፍ አሻፈረኝ ብለዋል፤ በምርጫው ላለመሳተፍና በሌላ ቦታም ለመበታተን ያላቸውን ዝንባሌ በተደጋጋሚ ገልጸዋል፤ እንዲሁም ከራሳቸው በስተቀር በአገሪቷ ውስጥ ለመንግሥትም ሆነ ወይም ለሌላ ባለሥልጣን ዕውቅና ላለመስጠት ወስነዋል።
ከሳምንታት በፊት የፋሉጃ ተደራዳሪዎች ለመንግሥት ያቀረቧቸው ጥያቄዎች አፀያፊ ነበሩ፤ የአካባቢው ታጣቂ ቡድኖች በግልጽ የሚያሳዩትን ከፋፋይነትና ወገንተኝነት እነሱም አንጸባርቀዋል።
እነሱ ያቀረቧቸው ጥያቄዎች በወቅቱ ለኢራቅ ሕዝብ ባልታወቀ ምክንያት አልተገለጹም ነበር ግን ከቀናት በኋላ ሾልከው ወጥተዋል።
ጥቂቶቹ የሚከተሉት ናቸው።
የዉጭ ወራሪ ኃይሎች ከአገር የሚወጡበት ግልጽ ፕሮግራም እንዲወጣ።
/አግባብነት ያለው ነው/።
የዩ.ኤስና የኢራቅ የደኀንነት ኃይሎች ከአንባር የአስተዳደር ክልል በፍጥነት እንዲወጡና የደኀንነት ተግባራቸውንም ለድሮዎቹ የአንባር ወታደራዊ መኮንኖች እንዲያስረክቡ።
ከአንባር አስተዳደር ያሉትን ሚኒስትሮች የአገር ውስጥ ጉዳይ፣ የመከላከያ፣ የነዳጅና የገንዘብ ሚኒስትሮች ሆነው አንዲሾሙ።
አንዳንድ ባለሥልጣናት /አብዛኛዎቹ በሻይት እስላማዊ ፖርቲ ውስጥ የሚገኙት እንደ ኢብራሂም አልጃፋሪ ያሉት/ ከመንግሥት ሥልጣናቸው እንዲነሱ።
ባአቲስቶች፣ ወታደራዊ መኮንኖች፣ ሪፑብሊካን ዘቦች፣ ሙክሃበራት፣ የደኀንነትና የስለላ ሠራተኞች ሙሉ በሙሉ ወደ ድሮው ቦታቸው እንዲመለሱ።
የሻይቱ ኢድሃን /ለጸሎት የሚቀሰቅሰው/ ከመንግሥት ቴሌቪዥንና ከሬድዮ ፕሮግራም እንዲወገድ።
ከሻይት ቅዱስ ቦታዎች የሚገኘው ገቢ ተመልሶ በኢንዶውሜንትና በሃይማኖት ጉዳዮች ሚኒስቴር ቁጥጥር ሥር እንዲሆን።
የመጨረሻዎቹ ሁለት ጥያቃዎች በሻህ ሃሪዝ አል-ድሃሪ /የሙስሊም ምሁራን ማኀበር መሪ/ የተጨመሩና ከመንግሥት ጋር የተደረገው ድርድር ውድቅ እንዲሆን ዋና ምክንያቶች እንደሆኑ ይነገራል።
ከዚህ በደቡብ ያሉ ኢራቃውያን በእነዚህ ጥያቄዎች በጣም ተደናግጠዋል፤ እንዲሁም የመከፋፈል ሥጋት እየገፋ መጥቷል።
ፋሉጃ በተነሣ ቁጥር በአካባቢዋ ያሉትን ሰዎች ተቃውሞ ስመለከት በፍርሃት እዋጣለሁ።
የመጀመሪያ ደረጃ የጤና  እንክብካቤ ክሊኒክ ዳይሬክተር በሌላ ቀን አስተያየቱን ሲሰጥ «ፋሉጃ ከነዋሪዎቿ ጋር መቃጠልና ጨርሶ መደምሰስ አለባት በማለት ተናግሯል።
የሙአዊያ ልጆች ናቸው፤ አላህ በሁሉም ላይ እርግማኑን ያድርስባቸው።»
የጐን ማስታወሻ፦ ሙአዊያ ቢን አቢ ሱፍያን በሰባተኛው ምዕተ ዓመት የሲሪያ ገዥ የነበረና ካሊፍ ኦትማን ከተገደለ በኋላ ኢማም አሊ ቢን አቢ ታሊብን /የመሐመድ አማችን/ በግዛቱ ላይ እንዳለ የተዋጋ ነበር።
የመጀመሪያ ኡማይድ ካሊፍ ሆነና ከሁለት አሥርት ዓመታት በኋለ በልጁ በያዚድ የግዛት ክልል ሥር ኢማም ሁሴን ቢን አሊ /የሞሐመድ የልጅ ልጅ/ አሁን ካርባላ በምትባለው ቦታ በእሱ ጦር ተገደለ።
አንድ ሰው ዳይሬክተሩን አባበለና እኔ ሱኒ ነኝ ሲል ነገረው።
ትንሽ እንደማፈር ብሎ እሱ የሚናገረው ዋሃቢስን የውጭ ተዋጊዎችን በተመለከተ እንደሆነ አብራራለት።
ሁኔታው ትንሽ የሚመች አልነበረም፤ ሰዎችም ሰረቅ አድርገው ያዩኝ ነበር።
ባለፉት ሶስት ቀናት ስደተኞች ከፋሉጃ ገንፍለው በመውጣት ወደ ባግዳድና አካባቢዋ ጐረፉ።
መድረሻ የሌላቸው በብዙ ሺ የሚቆጠሩ ቤተሰቦች እስካሉ ድረስ ወታደራዊ እርምጃ ከተወሰደ ከተማዋ ውስጥ ሰብአዊ ሁኔታ እየተባባሰ እንደሚሄድ ምንም ጥርጥር የለውም።
ባግዳድ ያሉ ስደተኞች ከ15-50 ዓመት ዕድሜ ያላቸውን ሰዎች «ሙጃሂዲን» እንዳይወጡ እያስገደዷቸውና ከተማዋን ለመጠበቅ መሣሪያ ካልታጠቁ የሞት ቅጣት እንደሚፈጸምባቸው ያስፈራሯቸዋል እየተባለ ይነገር የነበረውን ወሬ አረጋግጠዋል።
ማጅሊስ ሹራ አል-ሙጃሂዲን /የሙጃሂዲን አማካሪ ካውንስል/ ፋሉጃን ተቆጣጥረዋል፤ የአረብና የውጭ /የአሜሪካም ጭምር/ ሚዲያ ጋዜጠኞች ወደ ከተማዋ ገብተው የውጊያውን ዜና እንዲዘግቡ የሚጋብዝ መግለጫ አሰራጭተዋል።
መግለጫው የዛርቃዊን ቡድን ኳ ኢዳት አል ጃሃድ አርማ ይዟል።
አመፁ በባግዳድ ወይም በሌሎች አካባቢዎችና ጐዳናዎች እንደማይስፋፋ ተስፋ በማድረግ እያንዳንዱ የሚቀጥሉት ጥቂት ቀናት ምን ይዘው እንደሚመጡ አጥብቆ እየተከታተለ ነው።
አሁንም በስራ ውስጥ ተወጥሬአለሁ፤ ግን በተቻለ መጠን ወደ ጐዳና ለመውጣት እሞክራለሁ።
ዋናው የሩሲያ የጋዝ ኩባንያ ጋዝፕሮም በሩሲያ ፖለቲካዊ ሁኔታ የተነሳ $10 ቢሊዮን የሚያወጣ የዱቤ ሽያጭ ተከልክሏል።
ኩባንያው ይህን ገንዘብ ከገበያ በታች ለተገመተው ለዮኮ ንብረት ሊከፍS አስቦ ነበር፤ /የዚያ ድርጅት ክስረት ከጥቂት ቀናት በፊት ከተገለጸ በኋላ -- ታውቃለህ የገዛ ንብረትህ በአገርህ እንዳይወረስ ጥበቃ እንዲደረግልህ የዩ.ኤስን ፍርድ ቤትን መጠቀሙ በጣም መጥፎ ነው/።
የፑቲን ግብ ከሥራ አስፈፃሚው ፊያት ይልቅ ቁልፍ የሆኑ ንብረቶችን በሕግ አውጪው አካል የመውረስን መልክ እየያዘ የመጣ ይመስላል።
ግን ገበያው ስለተያዘ ሩሲያ ለዕድገት የምትፈልገውን ካፒታል ልትከለከል ትችል ይሆናል።
የሩሲያ አመራር አቅጣጫ ይለውጣል ብለህ አትጠብቅ፦ አሁን በወቅቱ የአካሄድ ሁኔታ እንደሚታየው በሌሎች ላይ እንዲፈጸም ያወጡት ጠማማ ዕቅድ ራሳቸውን ሲያጣምማቸው ምዕራቡን ይወቅሳሉ።
ከመነሻው ጀምሮ /የተወሰነ/ የንግድ ተግባሬን የሚመራው የዘልማድ ሕግ አንዱ ቻይና እንደምንገምታት ትርፋማ ያለመሆኗ ጉዳይ ነው።
ይህ ግምት የተመሠረተው ቻይና ውስጥ በአንዳንድ ወቅት እየተሟሟቀ የመጣውን ፍላጐትና ኢንቬስትሜንት ጨምሮ 150 ዓመት ያህል ያለውን ኢኮኖሚያዊ ታሪኳን በማጥናት ላይ ነው።
የእነሱ ከፍተኛው ችግር ብዙውን ጊዜ በረሃብ በሚቆራመደው ገጠሬ ወዛደርና ምክንያታዊ ባልሆነ መንገድ ተንደላቆ በሚኖረው የመንግሥት ሠራተኛ መካከል ያለው ተመዛዛኝነት 200 ለ1 መሆኑ ነው።
አሁን በግሉ ሴክተር የሚቀጠሩ ሀብታም ሠራተኞች በመኖራቸውና ሠራተኛውንም ማጣት የሚያዋጣ ባለመሆኑ ተመዛዛኝነቱ ተለውጦ 100 ለ1 ሆኗል።
ለብዙ ዓመታት ሳያገኙት የቀሩት ነገር ቢኖር በፍጆታ ኢኮኖሚ ውስጥ ትክክለኛ አንቀሳቃሽ ኃይል አለመኖሩ ነበር፤ ይኸው የተመረተውን የሚገዛ ተጠቃሚ መታጣት ነበር።
በግልጽ ለመናገር እውነተኛ መካከለኛ መደብ አልነበራቸውም።
ይህ ሁኔታ ባለፉት 20 ዓመታት ተቀይሯል፤ የሰዎች እንቅስቃሴ እየጨመረና በውጭም የዕቃዎቹ ተፈላጊነት እያደገ ሲመጣ ቻይና በንድፈ ሐሳብ ደረጃ ሳይሆን እውነተኛ ተፎካካሪ እየሆነች መጥታለች።
ለኢኮኖሚያዊ ዕድገቷም ያቀረበችው ማረጋገጫ ወደ ዩ.ኤስ ኤክስፖርት በምታደርጋቸው ዕቃዎች ጃፓንን ልቃ መሄዷ ነው።
የገበያ ልውውጣቸው በማንኛውም መልኩ እርካሽ በነበረበት በ2002 መጀመሪያ ላይ ይህን ማስላት ነበረብኝ።
ይህን የገበያ ልውውጣቸውን በተመለከተ የምታደርገው ነገር ካለህ እኔ አላውቅም።
አንድ ነገር ለመጥቀስ ያለፈው ዓመት የሥራ አፈፃፀማቸው የቀዘቀዘ ነበር።
ዋናው ጉዳይ በመዋቅር ደረጃ የዕብዶች ድርጅት ይመስላል።
ክፋቱ የአናሳዎቹ ባለአክሲዮኖች መብት ልክ የሌለ ይመስላል፤ በልውውጡ ላይ የተድበሰበሱ የሒሳብ መግለጫዎችን እንተውና አብዛኛውን ጊዜ ኩባንያዎች ስለአክሲዮኑ ዋጋ ከመጨነቅ ይልቅ ከአይ.ፒ.ኦ ገንዘብ ማግኘትን ይመርጣሉ።
ይህ የኢኮኖሚ ባለሙያ ጽሑፍ /መጀመሪያ ምዝገባ ያስፈልግ እንደሆነ እርግጠኛ አይደለሁም፣ አዝናለሁ/፦
በመጨረሻም በሐምሌ 1997 ከሻንጋይ የተውጣጣ በ1187.89 ይገኛል።
ከጥር 27፣ 2005 ጀምሮ በ1225.89 ይገኛል(http://finance.yahoo.com/q/bc?s=^SSEC&amp;t=5y).
ያ የዓመቱ ትርፍ 0.4 በመቶ ይሆናል።
የአምስት ዓመቱ ትርፍ ከዚህ የባሰ ነበር (http://finance.yahoo.com/q/bc?s=^SSEC&amp;t=5y).
ብዙም አላመለጠህም :)።
ዩጋንስክኔፍቴጋዝ እራሱን ከቻለ በኋላ ለመንግሥት መሣሪያ ለሆነ ገዥ ተሽጦ የነበረ ይመስላል፤ /አዎን ያው መንግሥት ነው 1/ የሐራጁን ሽያጭ እንዲያወጣ 2/ ሐራጁን እንዲያካሂድ ዩኮን ያስገደደው 3/ ይህ ጥርጣሬ ወይም ሌላ ነገር አይደለም/ እናም በውጭ እርዳታ ተገዝቶ ነበር፤ በውጭ እርዳታ የተገዛ ነው አይደለም።
ቢያንስ ከዚህ ጧት ጀምሮ።
ያም ሆነ ይህ ሙግት ውስጥ ላለመግባት የቻይናዎችን በዚህ ውስጥ ጣልቃ መግባት የካዱ ይመስላሉ፤ የሚያስቅ ነው -- እነሱን የሚረዳ ከሩሲያ ሕግ አውጭ አካል አንድ ሰው ሳያውቁ አይቀሩም ብላችሁ ታስቡ ይሆናል።
ካርሊ ጠንካራ ጽሑፍ አቅራቢ ሆና ስድስት ዓመት በሠራችበት ወቅት በጋዜጠኝነት ሙያ ከተሠማሩበት የኤችፒ ድርጅት በርካታ ጠላቶች ያፈራች ይመስላል።
ካርሎ ሉሚስ ለፎርቹን ከሚያቀርበው ጽሑፍ ተቀባይነት እንድታጣ ማድረጉ ብቻ ሳይሆን /ሉሚስ እስከማውቀው ድረስ ስመጥር ነው--- ከ1954 ጀምራ ለፎርቹን ጽሑፍ ታቀርብ ነበር/ ፀረ-ካርሊ ቡድኖች ባለ በሌለ ኃይላቸው ተሰለፉባት።
ይህ ትንሽ ከበድ ይላል፤ ምናልባትም ከኤችፒ ድርጅት ውስጥ ትንሽ የተመሰቃቀለ ሥራ ሠርታ /ለጊዜው በአዲሱ ስም መጥራት አልፈልግም/ ይሆናል፣ ግን ግዙፉን ኩባንያ ለማውደምና የአክሲዮን ባለቤቶችንም ለማክሰር እየሞከረች አልነበረችም።
ነገሩ ሆኗል።
አዎን ትክክል ነው፣ ካርሊ ጥሩ ማኔጀር አልነበረችም፤ እናም ቀስ በቀስ የእጇን አግኝታለች፤ ግን ሰይጣን የተጠናወታት አይደለችም።
በፀረ ድርጅት ድራማ የተሞላ፣ አቅም ያላቸውን ተጫራቾች አድፍጦ የሚጠባበቅና በሥራ አስፈጻሚዎች መካከል ለጠብ የሚደረግ ጭቅጭቅ የሚፈጥር ታምር ነው የሚያሰኝ ሌላ ረጂም ታሪክ እጠብቅ ነበር።
ከዚያም ኤም.ሲ አይ ማንንም ሳያስቸግር የቬሪዞንን ስምምነት ተቀበለ።
በግልጽ እንደሚታየው የማኀበር ባህላቸው አልተከበረም -- ከ25 ዓመት በፊት ኤም.ሲ.አይ በቴሌኮም ኢንዱስትሪ ለመክበር ሲፍጨረጨር የሥልኩን ሥርዓት በሞኖፖል መያዙ ቀርቶ የኤ.ቲን እና ቲን የመኖር መብት መፈታተን ባይችልም ሰውን ሰላም የሚነሣ ነበር።
እና አሁን በሌላ ሞኖፖል ተውጠዋል።
የሻለ ይሆናል በዬ ጠብቄ ነበር -- ስግብግብነትና ጠንካራነት፣ በእርግጥ ግን ይተሻለ።
ስለ ዩ.ኤስ - ሩሲያ ቴክኖሎጂ ሲምፖዚየም የሚከተለውን ዘገባ ያንብቡ።
የሩሲያን ኢኮኖሚ ተፃራሪ ሁኔታ አጠቃሎ የያዘ ነው፤ ያልተጠለፈ ሰፊና ጠቃሚ የሆነ የኢንፎርሜሽን ቴክኖሎጂ ውጤት አላቸው፤ ግን ለውጭ ገበያ የሚያቀርቡት የኢንፎርሜሽን ቴክኖሎጂያቸው ከጦር መሣሪያ የውጭ ገቢያቸው አንድ አሥረኛውን ብቻ የሚሸፍን ነው፤ /ከሕንድ የኢንፎርሜሽን ቴክኖሎጂ ሽያጭ አንድ አሥራ ሶስተኛውን ብቻ የሚሆን ነው/።
በርካታ አዳዲስ ቴክኖሎጂዎችን ፈጥረዋል፤ ግን ባለቤቱ ማን እንደሆነ አይታወቅም።
በእርግጥም የደኀንነት ሕጋቸውና የንብረት ባለቤትነት መብታቸው ከቻይና እንኳን ያነሰ ነው -- የፑቲን አስተዳደር ዮኮን አንኮታኩቶ ከጣለ በኋላ ገሸሽ በማድረጉ ብዙ ድርጅቶችን አጥቷል።
አሁንም ሊታመን በማይችል መጠን ያልተጠለፈ የኢንፎርሜሽን ቴክኖሎጂ አቅም አላቸው።
ዛሬ ማታ ከሩሲያ የተሰማው የሚቀጥለው አሰቃቂ ዜና እንደሚያስረዳው ኩርስክ በተባለችው የሩሲያ ሰርጓጅ መርከብ ከነበሩት መርከበኞች ጥቂቶቹ መርከቧን ካሰጠማት ፍንዳታ መጀመሪያ ከአደጋው እንደዳኑና በኋላ ግን መርከቧ ውስጥ መግቢያና መውጫ አጥተው በመያዛቸው እዚያው እንደቀሩ ማረጋገጫ ተገኝቷል።
ከመርከበኞቹ አንዱ በዚያ የመጨረሻ አስጨናቂ ሰዓት ደብዳቤ ጽፏል።
ምስጢሩ ያልታወቀው አደጋ ኩርስክን ከባሬንትስ ባሕር ውስጥ እንድትሰምጥ ካደረገ ከ10 ቀን በኋላ ዛሬ አስደንጋጭ መረጃ ተገኝቷል።
በሰጠመችው መርከብ ውስጥ ተይዘው ከቀሩት መርከበኞች በአንደኛው ኪስ የጣዕረ ሞት ቃላት የያዘ የእጅ ጽሑፍ ተገኝቷል።
እሱም የዛሬ ሶስት ዓመት ኩርስክን ተሳፍሮ ከዚህ የታየው ሻምበል ነው።
የመጨረሻዎቹ ቃላቶች የሚሰቀጥጥ ታሪክ---ይናገራሉ። ተስፋ የቆረጠን ግና ሕይወቱን ለማትረፍ ከንቱ መፍጨርጨር የሚያደርግ ሰው ታሪክን የሚገልጹ ነበሩ።
አሁን እንደተደረሰበት 23ቱም ከአደጋው---በፍንዳታው መነሻ ከደረሰው አደጋ ተርፈው ነበር።
23ቱም በጭንቀት እየተገፈታተሩ ሄደው ከመርከቡ የኋላ መቀመጫ ነበሩ።
የማምለጫው በር በውሃ ተጥለቅልቆ ስላገኙት ዘጠነኛው ክፍል ውስጥ ዘግተው ተቀመጡ።
መሞቱን ተገንዝቦ መጻፍ ጀመረ።
ደብዳቤውን የጻፈው ለባለቤቱ ለኦልጋ ነበር።
የምወድሽ ውዷ ፍቅረኛዬ።
እንደገና ላገኝሽ እፈልጋለሁ፣ ይነበባል የእርሱ ደብዳቤ።
ይህ ዘግናኘ ዜና የሕይወት ማዳን ተልእኮ ለመጀመር ሙከራ ሳያደርግ ብዙ ቀናት ዝም ብሎ በተቀመጠው የሩሲያ የባሕር ኃይል ላይ በርካታ ጥያቄዎችንና ነቀፋዎችን አስነስቷል።
ነገር ግን ከዚህ ፔንታጐን የሚገኙ የባሕር ኃይሉ ባለሥልጣናት እንደሚሉት የሕይወት ማዳን ሙከራ ቢደረግም መክሸፉ የማይቀር ነበር፤ 23ቱን በሕይወት የነበሩ ሰዎችን ለማዳን በእርግጥ ምንም ተስፋ አልነበረም።
የአየር እጥረት ከማጋጠሙ ብዙ ቀደም ብለው በሰዓታት ውስጥ በቅዝቃዜ እንደሚሞቱ ይታመን ነበር።
ያ ቢሆን ኖሮ ለቤተሰቦች መጠነኛ መጽናኛ ይሆን ነበር።
የአገር ውስጥ  ዜና ስርጭት ኩባንያ /ኤን ቢ ሲ/ ዘጋቢ ጂም ሚክላስዝዌስኪ፣ ከፔንታጐን።
በመቀጠል የፕሮግራም ማስታወቂያ አለን።
ዛሬ ማታ በምሥራቁ ሰዓት አቆጣጠር ከምሽቱ 4 ሰዓት ላይ በኩርስክና በባሕር ላይ የደረሱ ተመሳሳይ አደጋዎችን በጥልቀት እናያለን።
ትናንት ማታ ሜክሲኮ ውስጥ ሞትን ያስከተለ የአዉሮፕላን አደጋ በምርመራ ላይ ነዉ።
አደጋዉ የደረሰዉ ዲሲ-9 አዉሮፕላን ሀይለኛ ዝናብ እየወረደ ሊያርፍ ሲሞክር ነበር።
የሜክሲኮ ጀት አዉሮፕላን ከማረፊያዉ ተንሸራቶ በመዉታት ከብሮንስቪል ቴክሳስ በግምት 50 ማይልስ እርቃ ከምትገኝ ሬኖሳ ከምትባል የጎረቤት ከተማ ወድቋል።
መሬት ላይ የነበሩ አራት ሰዎች ሞተዋል።
ግን በአዉሮፕላኑ የነበሩ 83 ተሳፋሪዎች ሰዉነታቸዉ ከመላላጥና ከመበለዝ ሌላ ከከባድ አደጋ ሊያመልጡ ችለዋል።
በመካከለኛው ምሥራቅ ሰፊ ጦርነት እንደሚከፈት ከመዛቱ በፊት ብዙ ጊዜ ከዚህ ነበር።
አስደናቂ እድገት ታይቷል፣ ግን ዘላቂነቱ ግልጽ ሳይሆን ቀርቷል።
ፕሬዚዳንት ክሊንተን በመካከለኛው ምሥራቅ በሚካሄደው አስቸኳይ የመሪዎች ስብሰባ ላይ ለመገኘት ዛሬ ይሄዳሉ ተብሎ ተጠብቆ ነበር፤ ግን ወደኋላ አፈግፍገዋል።
እንዴት ወደዚህ ውሳኔ በፍጥነት ተደረሰ?
ለዚህ ዜና አንድሪያ ሚቸል እነሆ።
ቃል አቀባይ፦
ፕሬዚዳንቱ ስምንት ዓመት ከፈጀው የመካከለኛው ምሥራቅ ዲኘሎማሲ አንድ ነገር አገኛለሁ በሚል ተስፋ ዛሬ ወደ ዋሽንግተን ተመልሰዋል።
ምን ስህተት ተሰራ?
ለብዙዎች ሐምሌ ላይ በካምኘ ዴቪድ የተደረገው ስምምነት ለሰላም በጣም የተቃረበ ይመስል ነበር።
ለምን ሁሉም ከናካቴው ፈረሰ?
በመጀመሪያ በፍልስጤም ቅሬታ።
ሕዝቡ በመንገድ ምንም ኢኮኖሚያዊ ጠቀሜታ አያይም፤ ከብዙ ዓመት የሰላም ውይይት በኋላ የተሻለ ነገር አላገኘም፣ እንዴ፣ የመሪዎቹ ስብሰባ ሲጨናገፍ አራፋትን በመንቀፍ የእስራኤልን ጠቅላይ ሚኒስትር ባራክን በማሞገሷ ዩ.ኤስ ቅር ተሰኝተውባታል።
በተለይ የእየሩሳሌምን ጉዳይ በተመለከተ ከሊቀመንበር አራፋት ይልቅ ጠቅላይ ሚኒስትሩ የዱሮ አቋማቸውን ትተው ወደፊት ብዙ ተራምደዋል።
እየሩሳሌምን ለመክፈል የቀረበውን የተለያየ ሐሳብ ፍልስጤሞች እንደማይቀበሉት ግልጽ ነበር።
ቃል አቀባይ፦
አራፋት ሲዳከሙ እንደሃማስ ያሉ ተራማጅ ቡድኖች ጥንካሬ አግኝተዋል።
የተዳከሙት አራፋት ሰላም የማይፈልጉትን በርካታ ኃይሎች አደፋፍረዋል።
ቃል አቀባይ፦
ሁለተኛው የእስራኤሎች መበሳጨት ነበር።
ባራክ በለውጡ ምንም ነገር ሳያገኙ አራፋት ቅዱሷን ከተማ በከፊል እንዲቆጣጠሩ ማድረጋቸው ከሚገባቸው በላይ ሄደዋል የሚል ስሜት በበርካታ እስራኤሎች ዘንድ ተቀርጾ ነበር።
ካምኘ ዴቪድ ላይ ባራክ በጣም ቀና የነበሩ ይመስለኛል።
አራፋት ሌላ አማራጭ ሐሳብ ይዘው ለመቅረብ አለመቻላቸው ጠቅለይ ሚኒስትሩንም ሆነ እስራኤሎችን ተስፋ ያስቆረጣቸው ይመስላል።
ቃል አቀባይ፦
በመጨረሻም የመሪዎቹ ስብሰባ ከንቱ ተስፋን የሰነቀ፣ ዋሺንግተንም በደንብ ያልተዘጋጀችበት ነበር።
ዩ.ኤስ የክሊንተን የመሪነት ዘመን ከማብቃቱ በፊት ታላቅ ውጤት ለማስመዝገብ ስትል በችኮላ ወደፊት ገፋችበት።
እንደ ግብፁ ሙባረክና እንደሳውዲ አረቢያው ፋህድ ያሉ ሌሎች የአረብ መሪዎችም ስምምነቱን አልተቀበሉትም፤ አራፋትም ስምምነቱን ሳይፈርሙ እንዲቆዩ ነግረዋቸዋል።
የተባበረ ጥረት ተደርጐ እነዚህን ሰዎች አማክሮ ማቀራረብ ከተቻለ ያሲር አራፋት ከአንድ ስምምነት ላይ ሊደርሱ ይችሉ ነበር።
ዩናይትድ ስቴትስ ለካምኘ ዴጀድ በበቂ ሁኔታ የተዘጋጀች አይመስለኝም።
በዝግጅቱ ላይ በይበልጥ ጥንቁቅ ሆነው ከሆነ አንድ ስምምነት ላይ ለመድረስ እርግጠኛ መሆን ነበረባቸው።
ቃል አቀባይ፦
በርካታ ታዛቢዎች እንደሚሉት ካምኘ ዴጀድ መጥፎ ሁኔታዎችን ይበልጥ አባብሷቸዋል፤ ፕሬዚዳንቱ የተመናመነ ተስፋ ይዘው ለምን ወደመሪዎች ስብሰባ ለመሄድ ያስባሉ የሚል ጥያቄ ዛሬ ማታ ይቀርባል።
ዋሽንግተን።
ዛሬ ማታ ሴይንት ሉዊስ የመሪዎች ክርክር ሊካሔድ ባለበት ሁኔታ፣ ተወዳዳሪ ተመራጮች የሚወያዩት ብሔራዊ አትኩሮትን ባላገኘ የፓለቲካ ርዕር ነው---- ስለሚሶሪ ወንዝ ዕጣ ፈንታ ማለትም ሚሲሲፒን በሴንት ሉዊስ በሚገኘው የሌዊስና ክላርክ ቦይ።
ባንድ ወቅት ከነበረበት ሁኔታ ሲታይ ዛሬ በጣም የተሻለ ወንዝ ነው እና ጥያቄው---- ወደ ቀድሞው ይዘት እንዲመለስ መደረግ አለበት ወይ? የሚለው ነው።
የኤንቢሲ ብሔራዊ ዜና አጠናቃሪ ጂም አቪላ ነው።
ቃል አቀባይ፦
የአካባቢው ሰፋሪዎች ሲጠሩት ሰፊው ሚዙሪ ይሉታል-----ለመጠጣት የወፈረ ለማረሻ የቀጠነ።
አእዋፍና አሶች በተፈጥሮ ይዘቱ የሚወዱት ጥልቀት የሌለው፣ በዝግታ የሚፈስ፣ ረግራጋማው ወንዝ።
እንደሚዙሪ ያለ በወንዝ ውስጥ ያለ ፍሰትና ሽሽት ለሕይወት ራሱ ምንጭነትን ያጐናፅፋል።
ቃል አቀባይ፦
ነገር ግን ሚዙሪ ሰው ያልሰፈረበት መሆኑ ቀርቷል - በግድቦች እና በጭቃ-ቧጣጮች ተላምዷል።
በአሁኑ ጊዜ የመርከቦች አውራ ጐዳና በመሆኑ መንግስት እንደሚለው በወንዙ ውስጥ ለሚገኙት ሶስት ብቸኛ ዝርያ--- ማለትም ለፓሊድ ስተርጀን ተብሎ ለሚጠራውና የ1000 ሚሊዮን አመት ዕድሜ ላለው፣ ለስት ተርን ተብሎ ለሚጠራውና ወንዙን አካሎ ዳርቻ ለሚወጣው የመኖር ህልውና አስጊ ሆኗል---።
ባለሙያዎቹ እንደሚሉት ከሰሜን መካከለኛው ሞንታና እስከ ሚሲሲፒ ወንዝ ድረስ በተዘረጉ የስድስት ግድቦች አሰራር ምክንያት፣ የሚዙሪ ተፈጥሮአዊ ውዝዋዜ ጠፍቷል።
እየተጥመለመለ የሚፈሰውን ወንዝ ወደ ጥልቅ የውሀ ጉድጓድ የለወጠ ክስተት።
በሚዙሪ ወንዝ ውስጥ ያሉ ብቸኛ ዝርያ የተላመዱትን የፀደይ ወራት ከፍተኛ ጐርፍና የበጋውን ዝቅተኛ ፍሰት ባለማግኘታቸው ሊጠፉ ነው።
የዛሬዋ ስተርጀን እንደቀድሞ በወንዙ ውስጥ መራባት አትችልም - በሰው-ሰራሽ መፈልፈያዎችና ባጋጣሚ ከተፈጠረ የአሸዋ ክምር በስተቀር የወንዝ አካላይ አእዋፍ ቤት የነበረው ሁሉ በጥልቅ ውሀ እየተወሰደ ነው።
አሳዎችንና አእዋፋትን ለማትረፍ እንዲሁም ቱሪዝም ዋነኛ የገቢ ምንጭ በሆኑበት ከወንዙ ማዶ ባሉ ግዛቶች የመዝናኛ አጠቃቀምን ለማሻሻል ይቻል ዘንድ መንግስት ለ 50 ዓመታት ቋሚ የሆነ የውሀ ፍሰትን ለመቀየር ይፈልጋል።
በፀደይ ወቅት የበለጠ ውሀ ፍሰት በመልቀቅና በበጋ ደግሞ ፍሰቱን በመቀነስ ወንዙን ወደ ቀድሞ ይዘት መመለስ--- በወንዙ ዳር ለሚገኙ ገበሬዎችና የጭነት መርከብ አንቀሳቃሾች ጥል የሚያስከትል ዜና ነው።
ጊዜው መለወጡን ለማስረዳት መሞከር፣ በሚዙሪ ወንዝ ዳርቻ ለሚኖሩ ሰዎች ትርጉም አይሰጥም፣ ወደ ቀድሞው የፀደይ ጐርፍ ሊመለሱ አይፈልጉምና።
ቃል አቀባይ፦
ስለ ወንዙ እና ማን ይቆጣጠረው ስለሚለው ጉዳይ ነው።
ሚዙሪ - ሁለተኛው ረጅም የአገሪቱ ወንዝ
7 ግዛቶች፣ 2500 ማይልስ ርዝማኔ ያለው፣ አሁን ደግሞ እንደ አካባቢ ጥበቃ ባለሙያዎች በአደጋ ላይ ከሚገኙ ወንዞች በተራ ቁጥር 2 የሚገኝ
ገበሬዎች እንደሚሉት በፀደይ ወራት ሚዙሪ ቁጥጥር ያልተካሔደበት በአደጋ ላይ የሚወድቀው የእህል መዝሪያው ወቅት ነው።
የንግድ መርከብ ባለቤቶች እንደሚሉት በበጋ ወቅት ሁለት ደረቅ ወራቶች ንግዱን ያበላሻሉ።
የቀረበው ሀሳብ የሚያደርገው ነገር ቢኖር በሚዙሪ ወንዝ ላይ ለመስራት ይጠይቅ የነበረው ዋጋ በዕጥፍ ማሳደግ ነው። በዚህም ምክንያት በወንዙ ላይ ሲሰሩ የነበሩ ድርጅቶች እንዲለቁ ያደርጋቸዋል።
ቃል አቀባይ፦
ከአሜሪካ የጦር መሀንዲሶች ጓድ በተገኘው ስሌት መሠረት ግን አራቱ በሚዙሪ ወንዝ ዳርቻ የሚያመርቱ ግዛቶች ወደ 5 ቢሊዮን የሚጠጋ ጆንያ እህል በየአመቱ ቢያመርቱም አሁን በንግድ መርከብ የሚጠቀሙ ግን በጣም ጥቂት ናቸው።
16.7 ሚሊዮን ጆንያ።
ያ 3 በሺህ ነው።
የንግድ መርከብ ድርጅቶች የሚዙሪ ወንዝ ባለቤት አይደሉም።
በጐርፍ የሚጥለቀለቁት ገበሬዎች የሚዙሪ ወንዝ ባለቤት አይደሉም።
ማንኛውም ሰው የወንዙ ባለቤት ነው።
ሚዙሪን በጋራ ለመጠቀም መንገድ መፈለግ አለብን።
ቃል አቀባይ፦
የአካባቢ ጥበቃ ባለሙያዎች ሶስት ልዩ ዝርያዎችን፣ ሰፊ እና ሰው ባላበላሸው ተፈጥሮአዊ የሚዙሪ ወንዝ ላይ የተመሠረተን የቱሪስት መስህብ ኢኮኖሚ አዳነ እንበል።
ጂም አቪላ፣ ኤን ቢ ሲ ዜና፣ ቢስማርክ፣ ሰሜን ኮሪያ።
አንድ ቀን በበረዶ ለመንሸራተት በሚሄዱ ሰዎች የታጨቀ በወፍም ሽቦ የሚሳብ ባቡር ውስጥ በተነሣ እሳት ቢያንስ 155 ሰዎች ስለሞቱ ኦስትሪያ በሐዘን ተውጣ ነበር።
እሳቱ የተነሣው በኦስትሪያ ባለው አልኘስ ተራራ በሚያወጣው የመሬት ውስጥ መሽዋለኪያ /የዋሻ መንገድ/ ውስጥ ነበር።
ከብሔራዊ የሬደዮ ስርጭት ኩባንያ ሮን አለን ነኝ።
ሄሊኮኘተሮች አደጋው ወደደረሰበት ቦታ የአደጋ ጊዜ ሠራተኞችን ጭነው ሲደርሱ እንደታየው ወደ 100 የሚጠጉ አሜሪካውያን - ያልተመለሱትን ስምንት የሸርታቴው ክበብ አባላትን ትተው - ጀርመን ውስጥ ወዳለው ወታደራዊ ምሽግ ሲገሰግሱ ታይተዋል።
ሻለቃ ድሪው ስታዚስ እና የ8 ዓመቷ ልጁ እንዳሉት በአደጋው ውስጥ ሊማገዱ እንደሚችሉና ግን ቡድኑ ሲንቀሳቀስ 5 ደቂቃ ዘግይተው ወደ ኋላ እንደቀሩ ተናግረዋል።
በጦር ሠራዊት ውስጥ የምትጠብቁት ነገር ቢኖር ራሳችሁን አዘጋጁ የሚለው ነው።
ነገር ግን በሽርሽር ላይ ላለ ቤተሰብ አይደለም።
አሳዛኙ ነገር በዚህ ዓይነት በነበሩት ሰዎች መፈጸሙ ነበር።
መቶ አለቃ ማይክ ኮኢ ባቡሩን ሲጠብቅ በመሰልቸቱ በሰልፍ ላይ የነበሩና በኋላ የሞቱ አራት አሜሪካውያን የያዘ ቤተሰብ ትቶ ሄዷል።
በእነሱ ላይ የደረሰው የሚዘገንን ነበር።
እኔም ለአደጋው ምን ያህል ተቃርቤ እንደነበር ሳስበው ዘግንኖኛል -- ማለቴ ሰልፍ ይዤ ለመቆም ትዕግስት ያጣሁ ጥሩ አሜሪካዊ እንደሆንኩ እገምታለሁ።
ከ150 የበለጡ ሟቾች በእርግጥ በተለይተው እንደታወቁ ዛሬ ይህ የአልኘስ መዝናኛ ከተማ እንቅስቃሴ በድንገት ቆሟል።
እየተጠባበቁና ተስፋ እያደረጉ የነበሩ ጓደኞችና ቤተሰቦች የመታሰቢያ ጸሎት ወደሚደረግበት የግል አዳራሽ ተወስደዋል።
ከተራራው ላይ እንደተለመደው የተንሸራታች መሰባሰቢያ የነበሩት ቦታዎች ሙሉ በሙሉ ምድረ በዳ ሆነዋል።
መርማሪዎች እስካሁን ድረስ አደጋውን የፈጠረው ምን እንደሆነ ለማወቅ አልቻሉም።
ወደ ተራራው ይወጣ ከነበረው ባቡር ወደ መሬት ውሰጥ መሽዋለኪያው /የዋሻ መንገድ/ ከመግባቱ በፊት የእሳት ነበልባል ሲነሣ ማየታቸውን በርካታ የዓይን ምስክሮች ተናግረዋል።
ሹፌሩ እሳት መነሣቱን ባወቀበት ወቅት በጣም ስለዘገየ ምንም ማድረግ አይቻልም ነበር በማለት እዚህ ያሉ አንድ ባለሥልጣን ተናግረዋል።
አሁን ያለው ዋና ጉዳይ ሬሳውን ማንሳትና ማንነታቸውን መለየት ነው።
እነዚህ አሜሪካውያን የበዓሉን ሰንበት ቀናት ያሳለፉት በጥልቅ የማጣት ስሜት በሐዘን ተውጠው ነበር።
ጓደኞቻችንን አጥተን በጉጉት ስንጠባበቀው የነበረውን ረጂም የአውቶብስ ጉዛ ለመሄድ ያሰበ አልነበረም።
በጣም ከባድ ነው የሚሆነው።
ይህን ከአእምሮ የማይፋቀውን ከባድ አደጋ እያስታወሰ ለሚያዝነው አጠቃላይ ሕዝብ ከባድ ነው።
ሮን አለን ለኤን.ቢ.ሲ ዜና፣ ከካፕሩን፣ ኦስትሪያ።
በዩ.ኤስ የጦር መርከብ «ኮል» ላይ በአሸባሪዎች መጥፎ አደጋ ከደረሰ ወዲህ አሁን ሁለት ወራት ያህል መሆኑ ነው፤ ትናንት ማታ ምንጮች ለብሔራዊ ሬዲዮ ኩባንያ እንደገለጹት ጥቃቱን ካቀዱት ዋና ተጠርጣሪ የአሜሪካ ሙስሊም ነውጠኛ አሁን ዮርዳኖስ ውስጥ በማረፊያ ቤት እንዲቆይ መደረጉን ተናግረዋል።
ስሙም ጃኢድ ሂጃዚ ይባላል፤ የብሔራዊ ሬዲዮ ኩባንያ ዜና አገልግሎት ይህ ሰው ከአሸባሪው ኦሳማ ቢን ላደን ጋር በቀጥታ ከፍተኛ ግንኙነተ እንዳለው ደርሶበታል።
በዩ.ኤስ ወታደራዊ አውሮፕላኖች ላይ በፔርሻ ባሕረ ሰላጤና በመካከለኛው ምሥራቅ አደጋ ለማድረስ ተጨማሪ ዕቅድ መደረጉን ለዩ.ኤስ መርማሪዎች መግለጹን ዘግቧል።
አንዳንዶች በአየር መንገድ ኢንዱስትሪ ላይ ለምን መዕዋለ ንዋይ እንደሚያፈሱ በግሌ መገመት አልችልም።
እስኪ አንድ ሰው እቃን ከሚያጓጉዘው አየር መንገድ በላይ የከፋ ችግር እየገጠማቸው ያሉ ኩባንያዎች መኖራቸውን ይንገረኝ /ዴልታ፣ ዩ.ኤስ አየር መንገድ፣ ኮንቲነንታል፣ አሜሪካን፣ ኖርዝ ዌስት፣ ዩናይትድ/።
ከፍተኛ የነዳጅ ዋጋ፣ የማይረዳ የጡረታ ግዴታዎችና ከፍተኛ ደመወዝ የሚከፈለው ሙያተኛ የሥራ ኃይል።
በነዚህ የአደጋዎች ዝርዝር ላይ በእነዚህ የሀዘን ዝርዝር ላይ ደግሞ በብዙ የሚያንስ ቅናሽ ዋጋ ያላቸውን ገዳይ ተቋሞች እንጨምራለን።
ባለፈው ሣምንት በተገለፀው ዝቅተኛ የትራንስፖርት ክፍያ ለሥራ ጉዞ በመመዝገቤ ጠቀሜታ እንዳገኘሁበት እስማማለሁ፤ ነገር ግን የሚቀጥሉት ጥቂት ዓመታት ለነዚህ አንዳንድ ኩባንያዎች ጥሩ አይደለም።
አሳዛኙ ነገር፣ ይህ አናዳጅ ክስተት በነዚህ ኩባንያዎች ላይ የተወሰነ አይደለም።
አንዱ የአሜሪካ አየር መንገድ ማዕከል የሆነው ፒትስበርግ አይሮፕላን ማረፊያውን የዘረጋው በጣቢያው የችርቻሮ ተቋም አማካይነት ነው።
አሁን የአሜሪካ አየር መንገድ ከጥር 1996 ዓ.ም ጀምሮ ከፒትስበርግ የሚያደርገውን በረራ በ28 በመቶ ቀንሷል፤ እና ሙሉ በሙሉ ለማቋረጥ የሚችልበት አደጋ ላይ ነው ያለው።
እነዚህ አብረቅራቂ አዲስ የአይሮፕላን ጣቢያዎች ሁልጊዜም ወደፊት መከፈል በሚገባቸው የረዥም ጊዜ ስምምነቶች ይደጐማሉ።
..ግን በአየር መንገዶች አይደለም።
ይህ ቀጣይነት ያለውን ስትራቴጂ የሚፈለግ ኢንዱስትሪ ነው።
በ1996 ዓ.ም ትርፍ ያገኙ አየር መንገዶች ሳውዝዌስትና ጄት ብሉ ብቻ ነበሩ። ነገር ግን በሚቀጥሉት አምስት ዓመታት ምን ሊከሰት እንደሚችል ማን ያውቃል።
ስለዚህ ዝቅተኛውን የትራንስፖርት ዋጋና በበረራ ጊዜ ምግብ አለማግኘትን ቅሬታ በምስጋና እቀበላለሁ፤ እና የነዚህን ኩባንያዎች ወደ ኪሣራ መግባትን እመለከታለሁ።
ቢዝነስ ዊክ የተባለው የንግድ ድረገፅ እዚህ ስላለው የትራንስፖርት ዋጋ መቀነስና የአሜሪካ አየር መንገድ ችግሮችን በተመለከተ ሌሎች አስተያየቶች አሉት።
አካሉ ጨርቃ ጨርቅ ተጐስጉሶበት የተወጠረውንና በእስፔን ሚውዚየም ውስጥ ለመቶ ዓመት ያህል ለኤግዚብሽን የተቀመጠውን አፍሪካዊ ቅሪተ-አካል ለመመልከት በብዙ ሺዎች የሚቆጠሩ በቦትስዋና የሚገኙ ሰዎች አሰልፈው ነበር።
አካሉ ለሕዝብ እንዲታይ መደረጉ የዘረኝነትና የጥቃት እርምጃ መሆኑን በመግለጽ የተባበሩት መንግሥታትና ሌሎች ድርጅቶች ቅሬታቸውን ካቀረቡ በኋላ የሰውየው አጽም ወደ አፍሪካ ተመልሷል።
ሰውየው የቀብር ሥነ ሥርዓት ተደርጐለት ነገ ይቀበራል።
በማዳመጥ ላይ ያላችሁት የቢቢሲን የዓለም ዜና።
እኔ ግሪጐር ክሬይጊ ነኝ።
በዩ.ኤስ የጦር መርከብ ላይ የተፈጸመው ግልጽ ጥቃት ቢያንስ በስድስት አሜሪካውያን መርከበኞች ላይ የሞትና በ35ቱ ላይ የመቁሰል አደጋ አስከትሏል።
ፍንዳታው የተከሰተው የዩ.ኤስ የጦር መርከብ ኮል የመን ወደብ ላይ ነዳጅ በምትቀዳበት ጊዜ ነበር።
ለብሔራዊ ሕዝባዊ ሬዲዮ የቻድ ፔርግራም ዘገባ።
ኋይት ሐውስና ፔንታጐን ሁለቱም እንዳሉት የደረሰው ጥቃት የአሸባሪዎች ሥራ ሳይሆን አይቀርም።
ፕሬዚዳንት ክሉንተን በአካባቢው ምርመራ ሲያካሂድ ለነበረው ለኤፍ.ቢ.አይ ቡድን፣ ለፔንታጐንና ለውጭ ጉዳይ ሚኒስቴር አፋጣኝ እርምጃ እንዲወስድ ወደያውኑ አስጠነቀቁ።
ጥቃቱ የደረሰው በእስራኤልና በፍልስጤም መካከል ግጭት ከተነሣ ከቀናት በኋላ በመካከለኛው ምሥራቅ ያለው የዩ.ኤስ የጦር ኃይል በከፍተኛ ሁኔታ በተጠንቀቅ ላይ እንዳለ ነበር።
የመከላከያ ሚኒስትር ዊሊያም ኮኸን ዩ.ኤስ በዓለም ውስጥ ያሏትን ጥቅሞች ለመጠበቅ ጥረቷን እንደምትቀጥል ገልጸዋል።
የሰላምና መረጋጋት ኃይል ሆነን ለመቀጠል ያለንን ቆራጥ አቋም ማንም ሊጠራጠር አይገባውም፤ ዩ.ኤስ ወደ ኋላ እንድታፈገፍግ እናስገድዳታለን ብሎ የሚያስብም ማንም አይኖርም።
በእኛ ላይ ጥቃት አድርሶ ሳልቀጣ እቀራለሁ ብሎ የሚያስብም መኖር የለበትም።
ኮል ነዳጅ ለመቅዳት ከወደቡ ደረሰች።
ባለሥልጣናት እንደሚሉት ትንሿ ጀልባ ኮልን እየጐተተች ከወደቡ አድርሳ ፍንዳታው ከመድረሱ በፊት አሥራ ለማቆም ትሞክር ነበር።
ቻድ ፔርግራም፣ ለኤን.ፒ.አር ዜና፣ ከዋሽንግተን።
በተጨማሪ የሁለት አሜሪካውያን መርከበኞች አስከሬን ከየመን ወደ ኤደን ከዩ.ኤስ.ኤስ የባሕር ኃይል መርከብ ኮሌ ውስጥ ዛሬ ተገኝቷል።
የዩ.ኤስ ባለሥልጣናት ከቦታው ላይ ተገኝተው ኮሌ መርከብ ወደብ ላይ እያለች 17 መርከበኞችን በገደለው ፍንዳታ ላይ የሚያደርጉትን ምርመራ ቀጥለዋል።
የኤደን ፖሊስ የቦምብ መሥሪያ መሥሪያዎች የተገኙበትንና ነዋሪዎቹም በአጥፍቶ መጥፋት ጥቃት በጦር መርከቧ ላይ ፍንዳታ አድርሰዋል ተብለው የተጠረጠሩበትን አፖርትማ ባለቤት ይዞ ዛሬ በመመርመር ላይ ይገኛል።
እንዲሁም ዛሬ ፕሬዚዳንት ክሊንተን ኮል የተባለችው መርከብ በተሠራችበት ወደብ ኖርፎልክ፣ ቨርጂኒያ ተገኝተው መርከቧ ውስጥ ለመቱት መርከበኞች የተደረገውን የመታሰቢያ ጸሎት መርተዋል።
የመታሰቢያ ጸሎቱ የተጀመረው በብሔራዊ መዝሙር ነበር።
ፕሬዚዳንቱ ወንድና ሴት የሠራዊቱ አባላትን ለትንሽ ደቂቃ እንዲያመሰግኑ ለመላው የአሜሪካ ሕዝብ ጥሪ አቅርበዋል።
ዛሬ ለነፃነት ሲታገሉ ለወደቁ ምርጥ ወጣቶች አክብሮታችንን እንገልፃለን።
በመሞታቸው እናዝናለን፤ የሕይወት ታሪካቸውን እናከብራለን፤ ውለታ የማይረሳውን የሕዝብ ፍቅርና ጸሎት ለቤተሰቦቻቸው እናቀርባለን።
ፕሬዚዳንት ክሊንተን ሕይወታቸው ያለፈውን የ17ቱን ወታደሮች በየስማቸው አንስተው በጦር ኃይሎች ውስጥ የሚያገለግሉትን ወንዶችና ሴቶች ጀግንነትና መንፈሰ ጠንካራነት አድንቀዋል።
በዩ.ኤስ ሠራዊት ላይ ጥቃት ለሚፈጽሙ ሁሉ ይህን ግልጽ መልእክት አስተላልፈዋል።
በእነሱ ላይ ጥቃት ለምትፈጽሙ ሁሉ የምትኖሩበት ሰላማዊ ቦታ አታገኙም እንላችኋለን።
አሳደን እንይዛችኋለን፣ ከዚያም ፍትህ ይሰፍናል።
አሜሪካ በመካከለኛው ምሥራቅና በመላው ዓለም ለሰላም ወይም ለነፃነት ወይም ለመረጋጋት ዘብ መቆሟን አታቆምም።
የሐዘኑ ሥነ ሥርዓት እንዳበቃ ፕሬዚዳንት ክሊንተን ለትንሽ ደቂቃ የኀሊና ጸሎትና ከዚያም የባሕር ኃይል መዝሙር ሲዘመር እያንዳንዱ ሰው እንዲሳተፍ ጥሪ አደረጉ።
እንግሊዝ ከሰሜን ኮሪያ ጋር ዲፕሎማሲያዊ ግንኙነት ልትመሠርት ነው።
የውጭ ጉዳይ ሚኒስትር ሮቢን ኩክ ይህን መግለጫ የሰጡት ከደቡብ ኮሪያ ዋና ከተማ ሲኡል በገቡበት ጊዜ ነበር።
ግን ኩክ እንደተናገሩት ከሰሜን ኮሪያ ጋር ግንኙነት መመሥረተ ማለት በዚች አገር ውስጥ ለሚደርሰው የሰብአዊ መብት መጣስ ለንደን ዓይኗን ጨፍና ትቀመጣች ማለት አይደለም።
በዓለም ዙሪያ ዲፕሎማሲያዊ ግንኙነቶች አሉን፤ የሰዎች መብትን የሚጥሰው ማን እንደሆነ ለይተን ማወቅ ይኖርብናል፤ በጣም በጥልቀትና በእውነተኛ መንገድ እንጨነቃለን።
ዲፕሎማሲያዊ ግንኙነቶች መመሥረታችን የሚሰጠው ጠቅም የሚያስጨንቁንን ነገሮች በማንሳትና እንዚህም ተሻሽለው እንዲገኙ ያለንን ጉጉት በመግለጽ በቀጥታ ውይይት ለማድረግ ስለሚያስችለን ነው።
የደቡብ ኮሪያ አመራር የሰሜን ጐረቤቷን ከቀዝቃዛ ሁኔታ ለማውጣት ለሚደረገው ዓለም አቀፋዊ ዕርዳታ ከፍተኛ አስተዋጽኦ አለው ብለዋል ኩክ።
እንግሊዝ ዛሬ እንደተናገረችው ከሰሜን ኮሪያ ጋር ያላትን ግንኙነት ወደተለመደው ጤናማ ሁኔታ እየመለሰች ነው።
የእንግሊዝ ጠቅላይ ሚኒስትር ቶኒ ብሌር ይህን ውሳኔ ታሪካዊ ድል ነው ብለውታል።
ይህ የተላለፈው የውጭ ጉዳይ ሚኒስትር ማዶሊን ኦልብራይት የሰሜን ኮሪያን ዋና ከተማ ፒዩንግያንግን ከመጐብኘታቸው ከጥቂት ቀናት በፊት ነው።
ይህን መግለጫ የሰጡት የእንግሊዝ የውጭ ጉዳይ ሚኒስትር ሮቢን ኩክ ሲናገሩ ዲኘሎማሲያዊ ትስስር መፍጠር በሰሜንና በደቡብ ኮሪያ መካከል ያለውን ውጥረት ያረግበዋል፤ እውነቱን እንናገር ካልን ሁለቱ አገሮች አሁንም በጦርነት ላይ ናቸው ብለዋል።
ጀርመንም ከፒዩንግያንግ ጋር ያላትን ግንኙነት ወደተለመደው ሁኔታ ለመመለሰ ዕቅድ እንዳላት ዛሬ ተናግራለች።
ሴሊግ ሃሪሰን በዋሽንግተን ዲ.ሲ የሴንቸሪ ፋውንዴሽን የኮሪያ ጉዳይ ልዩ አዋቂ ናቸው።
ሃሪሰን፣ እንግሊዝ፣ ጣሊያን፣ ከአውስትራሊያ ቀደም ብለው ፊሊፒኖችም አሁን ደግሞ ጀርመን ይችን ምስጢራዊ የሆነች አገር ለመሳብ እየሞከሩ ነው።
ዩ.ኤስ እሳ፣ ያ የት ያደርሰናል?
መቸም ፕሬዚዳንት ክሊንተን ጥሩ ፖለቲካዊ ሽፋን የሚያገኙ ይመስለኛል።
እንግሊዝ ካደረገችው አንፃር ወደ ፒዩንግያንግ ከሄደ፣ አሁን ውይይት እየተደረገበት ስለሆነ፣ ሚኒስትሯ ኦልብራይት ይሄዳሉ፤ የሰሜን ኮሪያም ሁለተኛው ሰው ባለፈው ሳምንት ዋሽንግተን ነበሩ።
ነገሮች በእንቅስቃሴ ላይ ናቸው፤ በተለይ ዋና የሆነው ነገር እንግሊዝ አንድም ግዴታ አለማያያዟ ነው።
ዩ.ኤስ ከሰሜን ኮሪያ ጋር የተላመደው ጤናማ ግንኙነት እንዲመለስ ለማድረግ በርካታ ግዴታዎችን ጥላባታለች።
ከእነዚህም ዋና ዋናዎቹ የሚሳየል ፕሮግራሟንና የኑክሉየር ጦር መሣሪያ ኘሮግራሟን በፈቃዷ እንድትተው እንዲያውም ገደብ እንዲኖር፣ ምናልባትም ሁለቱንም እንድታቆም ስምምነት ላይ መድረስ አለባት የሚሉት ናቸው፣ ከአሁን በኋላ ከሰሜን ኮሪያ ጋር እንዲሁ ጤናማ ግንኙነትን ለመመስረት የሚያስችለን አቋም ላይ አይደለም ያለነው።
በእነዚህ አንዳንድ አከራካሪ ጉዳዮች ላይ ድርድር ለማድረግ እንፈልጋለል።
ደህና አሁን ስለአሜሪካ ፍላጐትና እንግሊዝ ስለወሰደችው ርምጃ ይበልጥ ልጠይቅህ፤ ማለቴ አሜሪካ በግልጽ እንዳደረገችው በተለይ እንግሊዝ ከሰሜን ኮሪያ ጋር ጦርነት ብታነሣ፣ እስከ ቅርብ ጊዜም ድረስ በዩ.ኤስ ዘንድ ሰሜን ኮሪያ እንደ ተንኮለኛ መንግሥት ትቆጠር ስለነበር አሁን እየተካሄደ ስላለው ነገር የሚሰማህ ምንድን ነው።
እንደተናገርነው የኒውክሊየር የጦር መሣሪያ ፕሮግራሟን ጨምሮ አሁንም በምስጢር እንደተሸፈነች ናት።
እነዚህን በግዴታ የተፈጠሩ አዲስ ስምምነቶች ታምንባቸዋለህ፣ እንግሊዝ እያደረገች ያለችውን እንደ ግዴለሽነት ወይስ እንደኋላ ቀርነት ትቆጥረዋልህ።
አልቆጥረውም።
ይህን በእርግጥ ስምምነት ነው ብዬ አልቆጥረውም፣ እንዲሁ እርስ በርስ ዲኘሎማሲያዊ ልውውጥ እያደረጉ ነው።
እንግሊዝ ወደ ፒዩንግያንግ መቼ ተልዕኮ እንደሚኖራት እንኳን ገና ግልጽ አልሆነም።
እናም ዲኘሎማሲያዊ ግንኙነት መመሥረት በእርግጥ ግዴለሽነት አይመስለኝም፤ እንዲያውም ጤናማ ነገር ይመስለኛል፤ ምክንያቱም የሟቹ ጄኔራል ዩ ልጅ በሆኑት በኪም ጆንግ ኢል የሚመራው የአሁኑ አስተዳደር ለውጭው ዓለም በራቸውን ለመክፈት እየሞከሩ ነው።
በአገሪቱ የውስጥ ኢኮኖሚያዊ ሥርዓት ወይም ፖለቲካዊ ቁጥጥራቸው ላይ የተሐድሶ ለውጥ ለማምጣት አይፈልጉም።
በሌላም በኩል የምዕራቡን ካፒታል ይፈልጋሉ፤ ሰሜን ኮሪያ ከቀዝቃዛው ጦርነት በኋላ ከሩሲያና ከቻይና ታገኘው የነበረውን ኢኮኖሚያዊ ድጐማ ስታጣ ያጋጠማትን ኢኮኖሚያዊ ችግር የሚያቃልሉላት ዓለም አቀፋዊ ድርጅቶችን ትፈልጋለች።
ስለሆነም ሰሜን ኮሪያ ለውጭው ዓለም በሯን ለመክፈት ያላት ዝንባሌ መበረታታት ያለበት ይመስላል።
እናም ሰሜን ኮሪያን በሯን ይበልጥ ክፍት እያደረገች ከሄደች ደቡብ ኮሪያ ለቆዩት 40000 ለመጡት የአሜሪካ ወታደሮች በግልጽ ያስከትላል ተብሎ የሚታሰበው መዘዝ ምንድን ነው?
ደህና፣ የሰሜን ኮሪያ ዝንባሌ እንግዲህ ሰሜን ኮሪያና ዩ.ኤስ ወዳጅነት ከመሠረቱና ሰሜን ኮሪያ የሥጋት ስሜት የማይፈጥርባት ከሆነ ጥቂት የዩ.ኤስ ወታደሮች ለአዲስ ሚና በኮሪያ ባሕረ ገብ መሬት ቢቀሩ ተቃውሞ አይኖራትም።
ይህም ማለት ሰሜን ኮሪያን ለመውጋትና የደቡብ ኮሪያ አጋር በመሆን ከዚያ የሚቆዩ ከሆነ ሰሜን ኮሪያ ከዚያ እንዲቀመጡ አትፈልግም፤ ዩ.ኤስ ጦሯን እንድታስወጣ ጫናቸውን ይቀጥላሉ።
ዩ.ኤስ በኮሪያ ባሕረ ገብ መሬት እንደ አየር ኃይል ያሉ አንዳንድ ወታደራዊ ሁኔታዎች በዚያ እንዲቆዩ ካደረገች ሰሜን ኮሪያውያን በእርግጥ የሚሳይል ፕሮግራማቸውን አያቆሙም።
እናም ሚሳይሎችን በተመለከተ እኛ እንዲያደርጉ የምንፈልጋቸውን ነገሮች ይተገበሩ ዘንድ ከተፈለገ ወታደራዊ ስምምነቶች እንዲደረጉ የሚጠይቁ ይመስለኛል፤ ነገር ግን በሰሜንና በደቡብ ኮሪያ መካከል፣ እንዲሁም በሰሜን ኮሪያና በሌሎች አገሮች መካከል የተሻሻለ ግንኙነት መፈጠር ዩ.ኤስ በቅርቡ ሙሉ በሙሉ ከኮሪያ እንድትወጣ መንገድ ይከፍታል የሚለው ግምታዊ አስተሳሰብ፣ በእርግጥ ይህ ይሆናል ብዬ አላስብም።
አቶ ሃሪሰን፣ ከእኛ ጋር በመነጋገርዎ አመሰግናለሁ።
አመሰግናለሁ።
ከዋሽንግተን ዲ.ሲ ከእኛ ጋር የተነጋገሩት ሴሊግ ሃሪሰን በሴንቸሪ ፋውንዴሽን የኮሪያ ጉዳዮች ዋና አዋቂ ናቸው።
የሚዙሪ ነዋሪዎች ገዥውን ሜል ካርናሃንን ዛሬ አስታውሰውታል።
ለሴኔት የምርጫ ዘመቻ በሚያደርግበት ጊዜ በአውሮፕላን አደጋ ሰኞ ማታ ሞቷል።
በሚዙሪ እስቴት ዋና ከተማ በተደረገው ሥነ ሥርዓት በብዙ ሺ የሚቆጠሩ ሰዎች ተገኝተዋል።
ፕሬዚዳንትና ሚስስ ክሊንተን ከሐዘኑ ተካፋዮች መካከል ነበሩ።
የቀድሞው የዩ.ኤስ ጦር ሠራዊት ሃምሳ አለቃ በ1998 በምሥራቅ አፍሪካ በአሜሪካ ኢምባሲዎች ላይ በደረሰው የቦምብ ፍንዳታ ሤራ ውስጥ እንደነበረበት ኒው ዮርክ በሰጠው ቃል ጥፋተኛነቱን አምኗል።
የግብፅ ተወላጅ የሆነው አሊ ሞሐመድ በመካከለኛው ምሥራቅ ውስጥ የዩ.ኤስን ታርጌቶች ለማጥቃት ሳውዲ ተወልዶ ተቃዋሚ ከሆነው ከኦሳማ ቢን ላደን ጋር ያሤርባቸው በነበሩት አምስት ክሶች አምኗል።
በቦምብ ፍንዳታው ከ220 ሰዎች በላይ ሞተዋል።
የሊቢያው መሪ ኮሎኔል ጋዳፊ 170 ሰዎች በተገደሉበት የፈረንሳይ አውሮኘላን ጉዳይ በፈረንሳይ አገር ለፍርድ ሊቀርቡ ይችላሉ።
ያ በፓሪስ ለሚገኝ ፍርድ ቤት የአሠራር ደንብ ነው።
ጋዳፊ የአገር መሪ ሆነው በመገኘታቸው ፍርድ ከመቅረብ ነፃ ይወጣሉ የሚለውን ይግባኝ ተቃውሞታል።
የአደጋው ሰለባዎች ቤተሰብን የሚወክለው ጠበቃ ፍራንኮይዝ ሩዴትስኪ ውሳኔውን በታላቅ ደስታ አመስግኖታል።
የዛሬውን ድል የሚያሳየው ማንኛውም የሽብርተኝነትን ተግባር የፈፀመ ሁሉ ካለበት ቦታ ታድኖ እንደሚያዝና ለማንም ቢሆን በአለም ላይ መሪዎችን ጨምሮ በነፃ የመለቀቅ ነገር የሌለ መሆኑን ነው።
እ.ኤ.አ በ1989 በኒጀር አውሮፕላን ተከስክሶ በውስጡ የነበሩት ተሳፋሪዎች ያለቁበትን ጉዳይ የሰለባዎቹ ዘመዶች ነበር በሊቢያው መሪ ላይ እንዲታይ ያደረጉት።
የኮሎኔል ጋዳፊን አማች ጨምሮ ስድስት የሊቢያ ዜጐች በሌሉበት ክስ ተመስርቶባቸዋል።
ይህ የዓለም ዜና ነው።
እኔ ሊሳ ሙሊንስ ነኝ።
ለግማሽ ምዕተ ዓመት የነበረውን አለመግባባት ወደ ጐን በመተው የውጭ ጉዳይ ሚኒስትር ማድሌን ኦልብራይት ዛሬ ከሰሜን ኮርያ መሪ ከኪም ጆንግ ኢል ጋር ፕዩንግያንግ ውስጥ ተገናኝተዋል።
የዚህ ታሪካዊ ጉብኝት ከፊል ተግባር ፕሬዚዳንት ክሊንተን የአስተዳደር ዘመናቸው ከማለቁ በፊት ሰሜን ኮሪያን ለመጐብኘት እንዲችሉ ሁኔታዎችን ማመቻቸት ነበር።
ኮሚኒስቷ አገር በ1948 ከተመሠረተች ወዲህ የኦልብራይት የፒዮንግያንግ ጉብኝት በከፍተኛ ደረጃ የዩ.ኤስ ባለሥልጣናት የተደረገ የመጀመሪያ ጉብኝት ነው።
ኮንግ ዳን ኦህ «ሰሜን ኮሪያ በመስታወት ስትታይ» በሚል ርዕስ መጽሐፍ የጻፈ የኮሪያ ኤክስፐርት ነው።
አሁን ሚኒስትሯ በደቡብ ኮሪያ ዋና ከተማ ሴኡል ውስጥ ናቸው።
የእሳቸው ጉብኝት ሲኡል ውስጥ ታላቅ ዜና እንደሆነ እናውቃለን።
ከደቡብ ኮሪያ አንፃር በሁለቱ ወገን ስለተደረገው ስብሰባ እየተዘገበ ያለው ምን እንደሆነ ልትነግሪን ትችያለሽ?
መልካም፣ ያገሪቱን ስድስት ታላላቅ ዕለታዊ ጋዜጦችን ስመለከት በመሠረቱ አብይ ሆኖ የቀረበው ዜና ማድሌን ኦልብራይት ከሊቀመንበር ኪም ጆንግ ኢል ጋር ያደረጉት ስብሰባ ነበር።
በመሠረቱ ይህ በእርግጥ ታሪካዊ ድርጊትና መልካም ዝንባሌ፣ የደኀንነትና አስደሳች ስሜት የታየበት ሁኔታ ነበር።
ግን የዚያኑም ያህል ዘገባዎች ይህ ስብሰባ ያለውን መሠረታዊ ጠቀሜታ ገልጸው እንደ ሚሳየልና ኒውክሊየር ባሉ በጣም ወሳኝ በሆኑት የደኀንነት ጉዳዮች ላይ መነጋገር እንዳለባቸው አሳስበዋል።
ግን ቢሆንም ስብሰባው በጣም ወሳኝ ነበር፤ በአጠቃላይ ሲታይ በጣም መልካም ጅምር እንደሆነ እገምታለሁ።
ደቡብ ኮሪያ ከፒዩንግያንግ ጋር በመሠረተችው አዲስ ግንኙነትና በውጭ ጉዳይ ሚኒስትሯ ኦልብራይት በተደረገላቸው ጉብኝት አንቺ እንደተናገርሽው ምን ያህል የደኀንነትና አስደሳች ስሜት ተሰምቷቸዋል?
በጣም ጥንቃቄ የተሞላበት አቀራረብ መያዝህን አውቃለሁ፤ እናም ይህ በአጠቃላይ የሚኒስትር ኦልብራይትን ጉብኝት የሚመለከት ነው ብዬ ማሰብ እችላለሁ?
አሜሪካ ትክክለኛውን ተግባር እያከናወነች መሆኗን ታምናለህ?
ወይም በአንተ አመለካከት ምናልባት ዮናይትድ እስቴትስ ነገሮችን ለማስታረቅ በፍጥነት እየተራመደች ይመስልሃል?
በመጠኑ ጥንቃቄ የተሞላበት አቀራረብ ይዣለሁ፤ የዚህም ምክንያት ማዳም ኦልብራይት የዚህን ስብሰባ አንዳንድ ስትራቴጂያዊ ውጤቶች በእርግጥ ሳያስቡ ከዚያ ተገኝተው ከሆነስ፣ ምክንያቱም የአስተዳደር ዘመናቸው ከማለቁ በፊት እኒያን ታላቅ ሰው ከዚህ ለማየት የምንፈልግ ከሆነስ፣ ቸር እንሰንብት።
ይህ ዓይነት ቀላል አቀራረብ ስህተት ይሆናል ብዬ አላስብም።
ግን የዚህን ስብሰባ ጠቃሚነት ሚኒስትሯ ከተረዱና በሰሜን ኮሪያና በዮናይትድ እስቴትስ መካከል የሚፈቱ ተጨማሪ ተጨባጭ ጉዳዮችን ካቀረቡ ያ በጣም የሚፈለግ ጉዳይ ነው ብዬ አገምታለሁ።
አንተ የምትለው የሰሜን ኮሪያ ከፊል ኃይል ከጥቂት ሳምንታት በኋላ የአሜሪካ ፕሬዚዳንታዊ ምርጫ ይካሄዳል በሚለው ጉዳይ ተገፋፍተዋል የሚል ስሜት ያለህ መሆኑን ነው።
ምናልባት የሪፐብሊካን እጩ ተወዳዳሪ ሆነው የቀረቡት ጆርጅ ቡሽ የሚመረጡ ከሆነ ያልከው ትክክለኛ ሐሳብ ይመስለኛል።
ሚስተር ቡሽ በውጪ ፖሊሲያቸው ወታደራዊ ኃይል መጠቀምን የሚወዱና ግትር አቋም ያላቸው ይሆናሉ በማለት ሰሜን ኮሪያ በጣም፣ በጣም ሰግታለች።
ስለሆነም የክሊንተን አስተዳደር ከማክተሙ በፊት መሠረታዊ ነገሮችን ማመቻቸትና ከዮናይትድ እስቴትስ ጋር ለመስማማት የሚያስችሉ ገንቢ ለውጦችን መፍጠር ይፈልጋሉ።
እናም ለነገ ከተያዙት በጣም ጠቃሚ አጀንዳዎች አንዱ የፕሬዚዳንት ክሊንተን ቀጣይ ጉብኝት በሚቀጥለው ህዳር ውስጥ እንዲሆን ለማድረግ ስለሚቻልበት ጉዳይ መወያየት ነው።
የፕሬዚዳንት ክሊንተን የወደፊት ጉብኝት በሰሜን ኮሪያ በራሷ እንዴት እንደሚታይ እንደምታስብ አውቃለሁ።
አንተ ያ ለምን አሳሰበህ?
የእኔ መሠረታዊ እምነት በዴንግ ዚአኦፒንግ በ1978 በተደረገው የቻይና ተሃድሶ ስብሰባ እንኳን ኪም ጆንግ ኢል ራሳቸውን ያላዘጋጁና ወይም ተሃድሶ ለማድረግ ውሳኔ ላይ አለመድረሳቸው ነው።
ቁማር ለመጫወት እየሞከሩ ናቸው፤ ግን ምንም ይሁን ምን ጠባያቸውንም ሆነ ወይም ፖሊሲያቸውን በፍጹም አልለወጡም።
ኢኮኖሚያቸውና በኀብረተሰቡ ላይ ያለው ፖለቲካቸው ከከባድ የችግር አዘቅት ውስጥ እየገባ ነው።
ኃይላቸውን ማሳየት አለባቸው፤ ሐቀኛ መሪ መሆናቸውንና በዚህም ዓለም እየፈራቸው መሆኑን ለሕዝባቸው ይናገራሉ።
ሁሉም ኢምፔሪያሊስት ካፒታሊስቶች እኛን ይፈሩናል።
ያም የዓለማት ሁሉ ማዕከል በመሆናችን ነው።
ያለ ሰሜን ኮሪያ ዓለም አትኖርም።
እኔ ትክክለኛው መሪ መሆኔን ላሳያችሁ፤ እናም ለጉብኝት ወደ አገራችን ይመጣሉ፤ በእኔ በኩል የአክብሮት ጉብኝት ነው።
እና አሁን ፑቲን ጐብኝተዋል፤ ፕሬዚዳንት ኪም ጐብኝተዋል፣ ጂያንግ ዘሚን በሚቀጥለው ዓመት ይጐበኛሉ፤ እናም ፕሬዚዳንት ክሊንተን ይሄዳሉ።
ቁጥራቸው እየተባዛ ለሚሄዱት ሕዝቦች ነፃነት ምንም የፖሊሲ ለውጥ ላይደረግ ለዚህ ጉብኝት የምናወጣው ገንዘብ በጣም ብዙ ነው።
ኪም ጆንግ ኢል በአገር ውስጥም ሆነ በውጪ ፖሊሲያቸው ምንም ለውጥ ሳያሳዩ የዉጪው ዓለም በቅርበት እየተከታተለ እያለ ሰሜን ኮሪያን ለመጐብኘት የቀረበለትን ጥሪ መቀበሉ በእርግጥ የሚቻል ይመስላል?
እኔንም የሚገርመኝ ነገር ይኸው ነው፤ ምናልባት የሚቻልበት ሁኔታ አያደገ ስለሄደ የሚሆን ይመስለኛል።
እንግሊዝ የመቻቻል ሁኔታ እንዲፈጠር እንዳደረገችው ሁሉ የዚህ ዓይነቱን ድርጊት አልቃወምም።
ምንም ተቃውሞ የለኝም።
ግን መሪዎችና ልሁቃኑ፣ የፖሊሲ ልሁቃኑ ምን ሊያመጡ እንደሆነ፣ የሚደራደሩት በምን ላይ እንደሆነና በሰሜን ኮሪያ ኀብረተሰብ ላይ ምን ዓይነት ተጽእኖ ለማሳደር ያወቁ እንደሆን ብቻ ነው፤ ቁልፍ ጥያቄው ይህ ይመስለኛል።
ኮንግ ዳን ኦህ «ሰሜን ኮሪያ በመስታወት ውስጥ» በሚል ርዕስ መጽሐፍ የጻፈ ነው ሲኡል፣ ደቡብ ካሪያ ሆኖ ያነጋገረን።
በጣም አመሰግናለሁ።
አመሰግናለሁ።
ይህ የአለም አገልግሎት ነው፣ የቢቢሲ የዓለም አገልግሎት የኀብረት ዘጋቢ፣ ፒ.አር.አይ እና ደብልዩ.ጄ.ቢ.ኤች ቦስተን ውስጥ።
ሊሳ ሙሊንስ ነኝ።
አሜሪካዊው ተጠርጣሪ ሰላይ ኢድመንድ ፖኘ እንደገና በሞስኮ ፍ/ቤት ቀረበ።
የቀድሞው የኔቪ የደኀንነት መኮንን ከፍተኛ ፍጥነት ያለውን የሩሲያን ቶርፔዶ ምስጢራዊ የአሠራር ንድፍ ሰርቋል በመባል ተከሷል።
ፖኘ ምንም ሕገ ወጥ ሥራ አልሠራሁም ብሎ ክዷል፤ ፕሬዚዳንት ክሊንተንና የውጭ ጉዳይ ሚኒስትር ሜዴሌኢን ኦልብራይት በጤናው ምክንያት እንዲፈታ ጠይቀዋል፤ ግን የሩሲያ ሕግ አስከባሪዎች ወደ ፊት እየገፉበት መሆናቸውን የዓለም ጋዜጠኛው ኔናድ ሴባክ ከሞስኮ ዘግቧል።
በፖኘ ጤና ማጣት ምክንያት በሳምንቱ መጀመሪያ ላይ ክሱ ለጊዜው ታግዶ ነበር።
ፖኘ የአጥንት ካንሰር እንዳለበት ይታወቃል፤ ግን ለሩሲያ የደኀንነት አገልግሎት የሚሠራው ዶክተር ፖኘ ፍርድ ቤት ለመቅረብ ምንም ችግር እንደሌለበት ተናግሯል።
ፍርዱ እየታየ ያለው በዝግ ችሎት መሆኑን ደንበኛውም በጣም የተዳከመ መሆኑንና አዲስ አስተርጓሚም መፈለጉን የፖኘ ጠበቃ ዛሬ መናገሩን ፖኘን ለከሰሰው ኤጀንሲ የሚሠራው ሰው ተናግሯል።
ጠበቃው ፓቬል አስታክሆቭ ደንበኛው ስለላን በተመለከተ ምንም እንከን እንደሌለበት ተናግሯል።
አስታክሆቭ እንደሚለው ጉዳዩ በሙሉ የፖለቲካ ጨዋታ ነው።
በ40 ዓመታት ውስጥ አንድ የውጭ አገር ዜጋ በስለላ ሲከሰስ ይህ የመጀመሪያ ጊዜ ነው።
ይህ ፍጹም ግልፅ ነው።
የኬጂቢ ናቸው የተባሉት የደኀንነት ኃይል ባለሥልጣናት አንድ የአሜሪካን ዜጋ ፍ/ቤት በማቅረባቸው ጉራቸውን በግልጽ እየነዙ ናቸው።
ቀደም ሲል በ1961 የዩ.ኤስ ወታደራዊ ፓይለት ጋሪ ፖወርስ ፍ/ቤት ቀርቦ ተፈርዶበት ነበር፤ ግን ቆይቶ በተያዘ የሶቭየት ሰላይ ለውጥ ተፈቷል።
ግን ፖወርስ የተያዘው እጅ ከፍንጅ ነበር።
የሚያበረው ዩ2 የስለላ አውሮኘላን በሶቭየት የአየር መከላከያ ተመቶ ወድቆ ነበር።
ፖኘ የታሰረው እሱ እንደሚለው 10 ዓመት የሆነውን በውሃ ውስጥ እንዲሄድ የሚያደርገውን አንቀሳቃሽ ሲስተም ንድፍ ለመግዛት ሲሞክር ነበር፤ ወይም በክሱ እንደተገለጸው እጅግ ዘመናዊ የሆነውን የሩሲያን ቶርፔዶ ምስጢር ለማወቅ ነበር።
የቀድሞው የሩሲያ ወታደራዊ የመረጃ መኮንን ቪታሊ ሽሊኮቭ እንደተናገረው ሩሲያዉያን ምስጢር ከሁሉ አብልጠው ስለሚይዙ ፖኘ በቀላሉ ጥቃት ይደርስበት ነበር።
በእርግጥ በዚች አገር ውስጥ ለብዙ አሥርት ዓመታት ምስጢር የመጠበቅ ባህል አለን፤ የዚሁም ትውስታ በዚህ ጉዳይ ግልጽ ሆኖ ታይቷል።
ሶቭየት ኀብረት ከተመሠረተችበት ጊዜ ጀምሮ ምስጢርን በተመለከተ የወጡት ሕጐች ምንም እንከን የለባቸውም።
ጥፋተኛ ሆነም አልሆነም ፖኘ ሞስኮ ውስጥ በሊፎርቶቮ እስር ቤት በአሰቃቂ ሁኔታ ነው ታስሮ የሚገኘው፤ ባለቤቱ ሸሪ ባለፈው ሳምንት ከዚህ እስር ቤት ጥይቃዋልች።
የልጅ ልጃችንን ሁለት ፎቶግራፎች ወስደንለት ነበር፤ ከእሱ ሊያስቀረው አልፈቀዱለትም፤ አንድ ኮትና ጓንት ወስጄለት ነበር እንዲወስደው አልፈቀዱለትም፤ ግን ለመተቃቀፍና ስለቤተሰባችን ለመነጋገር አንድ ሰዓት ፈቅደውልን ነበር።
የእስር ቤቱ ሕግ እንደሚለው አንድ እስረኛ የተፈቀዱ ስጦታዎችን መቀበል የሚችለው በመጀመሪያው ሳምንት ሐሙስና በሶስተኛው ሳምንት ሐሙስ ብቻ ነው።
እናም የሸሪ ፖኘ የአጭር ጊዜ ቪዛ ያን ያህል ረጅም ጊዜ ለመቆየት የሚያስችላት አልነበረም።
ለሩሲያ ፕሬዚዳንት እንኳን አቤቱታ እንዳቀረበች ተናግራለች።
የኢድ እናትና እኔ ሁለታችንም ኢድ 54 ዓመት የሆነው መሆኑንና እኛም ወደ ቤቱ እንዲመለስ የምንፈልግ መሆናችንን በመግለጽ ሁኔታውን ከግንዛቤ ውስጥ አስገብተው እንዲለቁልን የሚጠይቅ ደብዳቤ ለፕሬዚዳንቱ ጽፈን ነበር።
የወታደራዊ መረጃ ተንታኝ ቪታሊ ሽለኮቭ እንደሚለው የአሜሪካዊውን ክስ በተመለከተ ፑቲን ምናልባት አጣብቂኝ ውስጥ ገብተው ይሆናል።
ፑቲን ያልጠበቁት ጉዳይ እንዳጋጠማቸው እርግጠኛ ነኝ።
በፖለቲካ ረገድ በጣም የሚጐዳ በመሆኑ እንዲህ ያለውን ጉዳይ ሊደግፉ አይችሉም፤ ግን እሳቸውም ራሳቸው ከፌደራል የደኀንነት ቢሮ የመጡ ናቸው።
በዚህ ጉዳይ አልበገር ባይ እንደሆኑ ማስመሰል አለባቸው።
በሺሊኮቭ አስተያየት ፖኘ ሳይፈረድበት አይቀርም።
ነገር ግን ፖኘ እንደተፈረደበት ወዲያውኑ በሞስኮ ይቅርታ እንደሚደረግለት ያምናል።
የፖኘን ጉዳይ በቀደምትነት ሲከታተል የቆየው የዩ.ኤስ ኮንግሬስ አባል ጆን ፔተርሰን ነገሩ እየተጓተተ ስለሄደ ለፖኘ ያለውን ሥጋት ተናግሯል።
ለብዙ ወራት ስንወተውት የቆየነው ስለጤንነቱ ጥንቃቴ እዲደረግለት ነበር።
ቀደም ሲል የጠየቅነው የአሜሪካ ዶክተር እንዲያየው ነበር።
እምቢተኛነታቸውን እየቀጠሉ ሲሄዱ ሩሲያዊ ዶክተር አገኘን።
ዳኛዋ ችሎቱ ለአንድ ቀን ተኩል እንዲዘገይ በማድረጓ ሞስኮ ውስጥ ስላሉት ዶክተሮችና ሆስፒታሎች ዝርዝር ማቅረብ እንደምንችል ገልጸን መረጃውን ካቀረብንላት በኋላ አይቻልም አለችን።
የፖኘ ጠበቃ ፖቬል አስታክሆቭ ከዚህ ባለሥልጣናት የሜዲካል እንክብካቤ የሚሉት ለቀልድ ነው ብሏል።
ፖኘን በተመለከተ የሜዲካል ቁጥጥር ማለት የተጠረጠረውን ካንሰር በየቀኑ መመርመር ማለት ነው።
ከዚህ የሚሠሩት ነገር ቢኖር የደም ግፊቱንና ትኩሳቱን መለካት ነው።
ሊያደርጉት የሚችሉት በጣም ዝቅተኛውን ነገር ደሙንና የአጥንቱን መቅነ መመርመር ነው።
ፍርድ ቤት ለመቅረብ የሚችል መሆን አለመሆኑን የሚያጣሩ የሕክምና ባለሙያዎች ይመደቡ በማለት ያቀረብነውን ጥያቄ እንኳን ፍ/ቤት ውድቅ አድርጐታል።
በዳኛዋ ኒና ባርኮቫ ላይ ፈጽሞ እምነት እንደሌለው እስትራኮቭስ ተናግሯል።
እስካሁን በዋሉት ችሎቶች ያቀረባቸውን 40 ተቃውሞዎችና አስተያየቶችን ከሞላ ጐደል ሁሉንም ውድቅ አድርጋቸዋለች።
እስትራኮቭስ ለኢድመንድ ፖኘ አዲስ የመከላከያ ምስክሮችን ለማግኘት እየሞከረ ነው ግን ይህም ቢሆን በፍ/ቤቱ መፈቀድ ስላለበት ተስፋ የሚጣልበት አይደለም።
ለዓለም፣ ኔናድ ሴበክ ነኝ ከሞስኮ።
ሞስኮ ውስጥ ዛሬ በእውነተኛው ሕይወት የፍርድ ቤት ድራማ ውስጥ አስደናቂ ታሪክ ሲዛባ ታይቶ ነበር።
የዩ.ኤስ ሰላይ ተብሎ የተጠረጠረው ኤድመንድ ፖፕ ጠበቃ እንደተናገረው ዋናው ምክር የሰጠውን የምስክርነት ቃል አዛብቶታል።
የፖፕ ጠበቃ እንዳለው ምስክሩ መረጃውን የሰጠው በሩሲያ የፀጥታ ክፍል ተጽዕኖ እንደሆነ ተናግሯል።
ፖፕ ከዚያ ጊዜ ጀምሮ ከ7 ወር በፊት ታስሮ ነበር፤ ከፍተኛ ፍጥነት ባለው በአዲሱ የሩሲያ ቶርፔዶ ላይ ምስጢራዊ መረጃ እያሰባሰበ ነበር ተብሎ የቀረበበትን ክስ አሜሪካዊው ነጋዴ ክዷል።
የዓለም ጋዜጠኛ ኔናድ ሴበክ ሞስኮ ውስጥ ፍ/ቤቱን እየተከታተለ ነው።
ኔናድ፣ ተመለሰና ልክ ከዚህ እንዴት እንደመጣን ንገረን?
ኢድዊን ፖፕ ማን ነው፣ በፍርድ ቤትስ ላይ ያለው ለምንድን ነው?
ደህና፣ ኢድዊን ፖፕ ጡረታ የወጣ የደኀንነት መኮንን ነው፤ እናም በሩሲያ ሕዝብና በእርግጥም በሩሲያ ፍርድ ቤት በእሱ ላይ የሚነሣው ጉዳይ ይኽው ነው።
እሱ እየተናገረ ያለው አሁን ንጹህ የንግድ ሰው መሆኑንና በመከላከያ ኢንዱስትሪ መስክ ከሩሲያ የንግድ ሰዎች ጋር  እየተነጋገረ መሆኑን ነበር።
ቢሆንም የሚነጋገረው ምስጢርነታቸው ያከተመላቸውን ወታደራዊ ዕቃዎችን በሚመለከቱ ጉዳዮች ብቻ እንደሆነና አሁን የምንነጋገርበት የዚህ የቶርፔዶ ጉዳይ ሲነሣ 10 ዓመት የሆነውን በውሃ ውስጥ መሄድ የሚያስችለውን አንቀሳቃሽ ኃይል እንደነበር ተናግሯል።
ሩሲያ ያቀረበችው ክስ የሚያመለክተው ፖፕ በእርግጥ እየተከታተለ ያለው እጅግ ዘመናዊ የሆነውን በከፍተኛ ፍጥነት የሚበረውን ቶርፔዶ ምስጢር ለማወቅ ነው የሚል ነበር።
መልካም፣ ዛሬ ጧት በችሎቱ ውስጥ ምን እንደተፈጸመና ዋና ምስክር እንደሆነ ስለሚናገርለት ከሞስኮ የልሁቃን ዩኒቨርስቲዎች በአንዱ ውስጥ ስለሚገኘው ስለዚህ ፕሮፌሰር ትነግረናለህ?
የዛሬው ታላቅ ዜና የፖፕ ጠበቃ ለጋዜጠኞች የበተነው ደብዳቤ ነበር፤ ጠበቃው እንደሚለው ደብዳቤውን የጻፈው እስካሁንም ድረስ ለቀረበው ክስ ዋና ምስክር ይሆናል ተብሎ በታሰበው ባውማን ቴክኒካል ኢንስቲትዮት ፕሮፌሰር በሆነው በአናቶሊ ባብኪን እንደሆነ ነበር።
እንደሚለው ወደ ልብ ድካም የሚያመራ ኃይለኛ የልብ ሕመም ስላለበት በዚህ ግፊት ነበር መረጃውን የሰጠው።
ፕሮፌሰር ባብኪን እንደተናገረው ከኢድዊን ጋር ፊት ለፊት ፈጽሞ እንዳልተገናኙና ወይም ምንም ዓይነት አሳሳቢ መረጃ እንዳልሰጠው ነበር፤ ስለሆነም መጀመሪያ የሰጠው የምስክርነት ቃል ከእውነት ጋር የተያያዘ ሆኖ እንዳይቆጠር የሚል ነበር በፕሮፌሰር ባብኪን የተፃፈው ደብዳቤ።
የሆነ ሆኖ ፍርድ ቤቱ ዛሬም እንደገና በተሰጠው ምስክርነት ላይ የቀረበውን ለውጥ እንደማይቀበል መወሰኑን የፖፕ ጠበቃ ነግሮናል።
ፍርድ ቤቱ ፕሮፌሰር ባብኪን ፍርድ ቤት ለመቅረብ የሚያስችለው ሰፊ ዕድል እንዳለው ተናግሯል።
በዚህ ጊዜ ግልጽ ያልሆነው ነገር ፕሮፌሰር ባብኪን በዚህ ዳብዳቤው ላይ የጻፈውን ቃል መልሶ እንዲናገር በግንባር እንዲቀርበ ይፈቀድለት ይሆን ወይ የሚለው ጥቃቄ ነው።
እንግዲያውማ ፕሮፌሰሩ አሁንም እንደታመመ ነው ብዬ እገምታለሁ።
ማለቴ ፍ/ቤት ለመቅረብ ይችላል? እንዲቀር የሚጠየቅ ስለመሆኑስ ምን ፍንጭ አለ?
አይደለም፣ በአሁኑ ሰዓት ፍርድ ቤት መቅረብ አይችልም።
ከልብ ድካሙ እያገገመ ነው፤ ግን የፍርድ ቤቱ ችሎት በእርግጥ የሚሰየመው ከፕሮፌሰር አፓርትማ እንደሆነ የፖፕ ጠበቃ ተናግሯል።
ፍርድ ቤቱ ይህን የሚቀበል መሆኑን አሁንም መጠበቅና ማየት አለብን።
እና ይህ ምስክር ምን ያህል ተፈላጊ ነው?
ማለቴ ይህን ሰው ምን ያህል የሚተማመኑበት ቢሆን ነው?
ሌላ ሰው የማያቀርበውን መረጃ እሱ ያቀርባል ማለት ነው?
እንግዲህ።
እስካሁን እንደሰማነው ከሆነ ይህ ሰው ወሳኝ የሆነ ምስክር፣ በጣም ጠቃሚ ምስክር እንደሆነ ተገምቷል፤ ግን በኋላ የቀድሞው ኬጂቢ ከነበረው ከፌደራል የደኀንነት ቢሮ ኤፍ.ኤስ.ቢ የመጀመሪያ ተቃውሞ መጥቷል፣ የፖፕን ክስ የሚያዩት እነሱ ናቸው።
ቃል አቀባያቸው ዛሬ እንደተናገረው የእነሱ መረጃ የተመሠረተው ባብኪን በሰጠው የምስክርነት ቃል ብቻ ሳይሆን ከዚያ የራቀ ነው ብሏል።
ኤፍ.ኤስ.ቢ በሌሎች ምስክሮችና ኤክስፐርቶች የቀረቡ መረጃዎችና እንዲሁም የጽሑፍ ሰነዶችና ቪዲዮዎች እንዳሉት ተናግሯል።
ይህ አሠራር በእርግጥ እንደምናውቀው ከአሜሪካ የፍርድ ቤት አሠራር ዘዴ የተለየ ነው፤ ከሁሉ በፊት የፍርድ አሰጣጥ ሂደት በምስጢር የሚከናወን ነው።
የኢድመንድ ፖፕ የተከሳሽ ጠበቃ ስለ ፍርድ ቤቱ ባሕርይ ምን ይላል?
ደህና።
በዋናው ዳኛ ደስተኛ አይደለም።
ፖፕ የሚዳኘው በሕዝብ በተመረጡ 11 ሰዎች በተሰየመ ችሎት አይደለም።
ጉዳዩ የታየው በዳኛ ኒና ባርኮቫ ሰብሳቢነት በሚመራ የዳኞች ቡድን ነበር፤ እናም ከተከላካይ ጠበቃ ከፖቬል አስታክሆቭ የሰማነው ጉዳዩ በሚታይበት ወቅት ካቀረባቸው ከአርባ በላይ ከሚሆኑት ተቃውሞዎችና አስተያየቶች ሰብሳቢዋ ዳኛ ሁሉንም አንድ ባንድ ውድቅ ማድረጓን ነበር።
ጠቅላላ ጉዳዩን በምታይበት ወቅት የተከተለችው መንገድና እንዲሁም ኢድመንድ ፖፕ የጠየቃትን ተገቢውን ሜዲካላዊ ትኩረት በመንፈጓ አላስደሰተውም።
ያ ሁሉ የሚደረገው ኢድመንድ ፖፕ እንዲፈረድበት ለማድረግ ነበር።
እስራት ይፈረድበት ይሆን?
መቸም።
ከዚህ ያነጋገርኳቸው አብዛኛዎቹ ሰዎች ጉዳዩ ይህ እንደማይሆን ያምናሉ፤ ጉዳዩ ፍ/ቤት እስከቀረበ ድረስ እስራት ይፈረድበት ይሆናል፤ ግን ከዚያ በኋላ በፕሬዚዳንቱ ወይም በፖርላማው ይቅርታ ይደረግለትና ጤና በማጣቱ ምክንያት ወደ አገሩ ሊመለስ ይችላል፤ ግን ከዚህ ያሉ ብዙ ሰዎች ጉዳዩ በፍርድ ቤት ከታየ በኋላ እስራት እንደሚኖር ይገምታሉ።
ሞስኮ ውስጥ በስለላ ወንጀል ፍርድ ቤት ለቀረበው አሜሪካዊ ኤድመንድ ፖፕ ዜናውን ያቀረበልን ጋዜጠኛው ኔናድ ሴባክ ከሞስኮ።
በጣም አመሰግናለሁ ኒናድ
ደስታው የኔም ጭምር ነው።
ይህ ፐብሊክ ሬዲዮ ኢንተርናሽናል  ነው።
ሞስኮ ውስጥ ያለ ፍርድ ቤት በስለላ ወንጀል በተከሰሰው አሜሪካዊ ነጋዴ ኢድመንድ ፖፕ ላይ የ20 ዓመት እሥራት ፈርዶበታል።
የፔንስልቫኒያው በጡረታ ላይ የሚገኝ የባሐር ኃይል መኮንን ፖፕ ከፍተኛ ፍጥነት ያለውን የሩሲያ ቶርፔዶ ምስጢራዊ ንድፍ በሕገ ወጥ መንገድ ወስደሃል ተብሎ ተከሶ ነበር።
ጉዳዩ በሚታይበት ጊዜ ሁሉ እሱ ያገኘው መረጃ በቀጥታ በሕዝብ እጅ መግባቱን በመግለጽ ተከራክሯል።
ኋይት ሐውስ ፍ/ቤቱ የወሰደውን እርምጃ በሕግ ያልተደገፈና የተሳሳተ ነው በማለት አውግዞታል።
የፖፕ ባለቤትና ጠበቃዎችም እንዲሁ ምናልባት በሩሲያ እስር ቤት ውስጥ የስምንት ወራት ቆይታው በተቀሰቀሰበት ያልተለመደ የአጥንት ካንሰር እየተሰቃየ መሆኑን በመግለጽ በጤንነት ጉድለት ምክንያት እንዲፈታላቸው አመልክተው ነበር።
ኮሬይ ፍሊንቶፍ፣ ለብሔራዊ የሕዝብ ሬዲዮ ዜና ከሞስኮ።
ዛሬ የሞስኮ ፍ/ቤት በአሜሪካዊው ነጋዴ በኤድመንድ ፓፕ ላይ የ20 ዓመት እስራት ፈረደበት ወደ ወህኒ ቤት ወርዷል።
የቀድሞው የባሕር ኃይል መኮንን ፓፕ ከፍተኛ ፍጥነት ላለው የሩሲያ ቶርፔዶ የተዘጋጀውን ምስጢራዊ ንድፍ በመውሰዱ ጥፋተኛ ሆኖ ተገኝቷል።
ፓፕ የቀረበበትን ክስ ክዷል፤ ኃይለኛ አጋርም አለው።
ፕሬዚደንት ክሊንተን በጤና ምክንያት ለፓፕ ርህራሄ እንዲደረግለት ጠይቀዋል፤ እንዲሁም ጉዳዩን ለሩሲያው ፕሬዚደንት ቭላድሚር ፑቲን አድርሰዋል፤ ግን የሚስተር ክሊንተን ጥያቄ ጆሮ ዳባ ልበስ የተባለ ይመስላል።
የሩሲያ ፍርድ ቤት ዛሬ ከፍተኛውን ፍርድ ሰጥቷል።
እስካሁንም የዓለም ዜና አጠናቃሪ ኔናድ ከሞስኮ እንደተናገረው ፓፕ ሕጋዊ አማራጮችን ገና አልጨረሰም።
በዚህ ልዩ ፍርድ ይግባኝ ለመጠየቅ ሰባት ቀን አለው።
እንዲሁም ፓፕ ፕሬዚዳንታዊ ይቅርታ እንዲደረግለት የመጠየቅ አጋጣሚ አለው፤ ይህንንም በትክክል አድርጓል።
የእሱ ባለቤት ልከ እንደተናገረችው ከፕሬዚዳንቱም ሆነ ከቢሮው ምንም የተሰማ ነገር የለም።
የእሱም ጤንነት እንዲሁ አብይ ጉዳይ ነው፤ አይደለም እንዴ?
አዎን ባፈው ጊዜ ፓፕ ብዙም ባልተለመደ የአጥንት ካንሰር እየተሠቃየ ነበር፤ ወደ ሊፎራቶቮ እስር ቤት ከተወሰደ ካለፈው የጸደይ ወራት ጀምሮ ስለጤንነቱ ያለማቋረጥ ሲናገር ነበር።
ነገሩ ከአሜሪካን ዶክተሮችና እንዲያውም በራሱ ምርጫ መሠረት ከሩሲያ ዶክተሮች የመቅረብ ዕድል ለማግኘት ሊፈቀድለት አለመቻሉ ነበር።
በሊፎራቶቮ እስር ቤት ውስጥ በሩሲያ ዶክተሮች ምርመራ ተደርጐለት ነበር፤ ግን እነሱ እንዳሉት የእሱ ቅሬታ መሠረተ ቢስና የሕመሙም ሁኔታ ከባድ ቁርጥማት ወይም ይህን የመሰለ ችግር ሊሆን ይችላል ብለዋል።
የእሱ የአጥንት ካንሰር ተመልሶ የሚቀሰቀስበትን አጋጣሚ ሊቀበሉ የሚችሉ አይነት ሰዎች አይደሉም።
ከዚህ ከተባሉት ነገሮች አንዱ ለሥራ ጉዳይ ለምዕራቡ ምን ዓይነት የወታደራዊ የደኀንነት መረጃዎች እንደሚሰጡ ሩሲያ ውስጥ ባለው ተለዋዋጭ ሁኔታ ሚስተር ፓፕ ተተብትቦ ተይዞ ይሆናል የሚል ነው።
ከመነሻው ሲታይ የእሱ ዝንባሌ የገራገርነት ይመስላል፤ ግን ጊዜው በመለወጡ እሱ ያደረገው ነገር ይበልጥ የስለላ ጉዳይ እየመሰለ ሄዷል።
ይህ በእርግጥ ሊሆን የሚችል ይመስላል፤ ግን በትክክል ልናውቀው አልቻልንም፤ ምክንያቱም የመጀመሪያው ክስ ከምን እንደተነሣ እንኳን ለማወቅ አልቻልንም።
ክሱ በውሉ የታየው በዝግ ችሎት በመሆኑና በፓፕ ላይ የቀረበውም ክስ ሙሉ በሙሉ በዝርዝር ይፋ ስላልሆነ ነበር።
ክሱ እንሚያመለክተው በከፍተኛ ምስጢር የተያዘውን ከፍተኛ ፍጥነት ያለውን የሩሲያ ቶርፔዶ ምስጢራዊ ንድፍ ለመግዛት እየሞከረ እንደነበር ነው።
በማንኛውም ጊዜ አቤት እያለ ነበር፤ ጠበቃውም የተናገረው በእርግጥ ይፋ የሆነውን ዕቅድ ነገር ለመግዛት ይሞክር እንደነበር ነው፤ ግን የዚያን ትክክለኛ ሕጋዊነት አላወቅነውም የሚል ነበር።
ያም ከሌሎች መንገዶች አንዱ ነበር።
ከዚህ ላይ የተጠቀሰው ሌላው ነገር ፓፕ እንዲሁ በሩሲያ ባለው አዲስ ሁኔታ ተጠልፎ መያዙን ነበር፤ ይህም ሁኔታ የደኀንነት አገልግሎት ከፍተኛ ቦታ የያዘበት፣ ተግባራቸውን በትክክል እየሠሩ መሆናቸውን የሚያረጋግጡበት፣ ሰላዮችን እየያዙ መሆናቸውንና የደና እምነታቸውን የሚያሳዩበት ሁኔታ ነው።
ለምሳሌ ዛሬ የፌደራል ደኀንነት ቢሮ ድጋፍ ሰጭ ፕሮግራም ኃላፊ የሆኑትን የጄኔራል አሌክሳንደር ዝዳኖቪችን ተቃውሞ አይተናል።
ከፍርዱ በኋላ በጣም፣ በጣም አጭር አስተያየት ነበር የሰጡት።
ፍ/ቤቱ የፌደራል የደኀንነት ቢሮ መርማሪዎች በትክክልና በሕጉ መሠረት መሠራታቸውንና «ሩሲያ የእራሷ ምስጢር ስላላት ይህንም ምስጢር ለመጠበቅ የተቻለንን ሁሉ እናደርጋለን» ማለቱን ተናግረዋል።
ምናልባት ፓፕ እንዲሁ የሩሲያ የደኀንነት አገልግሎቶች ሥራቸውን እየከናወኑ መሆኑን ለማሳየት ባደረጓቸው ሙከራዎች ተጠልፎ ወድቆ ይሆናል።
ፑቲን በአንድ በኩል በእርግጥ ኃላፊ መሆናቸውንና ከውጭ የመጣ ማንኛውም ሰው ምንም ነገር ይዞ እንደማይሄድ ለማሳየት ሞክረዋል።
በዚሁ ምክንያት ዩናይትድ እስቴትንና የውጭ ጉዳይ ሚኒስቴርን ወጥመድ ውስጥ ለማስገባት አለመጓጓታቸው በጣም የሚያበሳጨ ነው።
ሚስተር ፑቲን ይቅርታ ለማድረግ የሚያስቡበት አንድ ዓይነት ሁኔታ ይኖር ይሆን?
ለዚያ በጣም ጠንካራ ሁኔታ ይኖራል ብዬ እናገራለሁ።
ፕሬዚዳንት ክሊንተን ባለፈው ጊዜ ከቭላድሚር ፑቲን ጋር በተገናኙበት ጊዜ ስለዚሁ ጉዳይ ሚኒስቴር ከሩሲያ የውጭ ጉዳይ ሚኒስቴር ጋር እንዳደረገው ሁሉ የውጭ ጉዳይ ሚኒስትር ማድሌን ኦልብራይት ጉዳዩን ብዙ ጊዜ አንስተውት ነበር።
በሚያጓጓ መልኩ በኢድመንድ ላይ የተሰጠው ፍርድ የሥቃዩ ጊዜ መጨረሻ መጀመሪያ ሊሆን ይችላል።
ምክንያቱም አሁን ፍርድ አለ፣ የፍርድ ቤቱ ሂደት አንዴ ከተጀመረ፣ የፌደራል የስለላ ቢሮ አንዴ ለፍርድ ካቀረበው ማንኛውም ሰው ከዚህ የሚጠብቀው ችሎቱ እንደማያበቃና የሚያበቃውም ተፈርዶበት እንደሆነ ነው።
ግን አሁን የፍርድ ቤቱ ሂደት ስላበቃ አሁን ከዚህ ሞስኮ ያለው ስሜት ፕሬዚዳንት ቭላድሚር ፑቲን ለኢድመንድ ፓፕ ይቅርታ እንደሚያደርጉለት ያለው ተስፋ በጣም በጣም ከፍተኛ መሆኑን ነው።
ለዚያም በቂ ምክንያት አለ፤ ጤና የማጣቱ ጉዳይ።
ስለሆነም ጥሩ ሰብአዊ ሁኔታና ለምዕራቡ በተለይም ለዩናይትድ እስቴት የወዳጅነት እጃቸውን የዘረጉበት መንገድ የሚታይበት ይሆናል።
ለዓለም ዜና ኔናድ ሴባክ ከሞስኮ።
በጣም አመሰግናለሁ ኔናድ።
እኔም እንዲሁ።
ዩናይትድ እስቴት የሩሲያ ፕሬዚዳንት ቭላድሚር ፑቲን ያቋቋሙትን ልዩ ኮሚሽን ምክር በመከተል ለኢድመንድ ፖኘ ይቅርታ ያደርጉለታል የሚል ተስፋ አላት።
የአሜሪካው ነጋዴ በስለላ ተከሶ የፈረደበትን የ20 ዓመት እስራት ሞስኮ ውስጥ ባለፈው ሳምንት ጀምሯል።
በተለይ የሩሲያ ሕግ አስከባሪዎች ከሩሲያ ፈጣን ቶርፔዶ ጋር የተያያዘ ምስጢር ሰርቋል በማለት ከሰውታል።
ፖኘ ክሱን ክዷል፤ ዋሽንግተንም ደግፋዋለች።
ማርሻ ሊኘማን ሞስኮ ያለው የዜና መጽሔት «ኢቶጂ» አዘጋጅ ነች።
ፕሬዚዳንታዊው የይቅርታ ኮሚሽን ለውሳኔው የሰጠው ምክንያት ይኖራል ማርሻ?
በርካታ ምክንያቶች ሰጥቷል።
ሥነ ሥርዓትን የጠበቁ ምክንያቶች መሆናቸውን እርግጠኛ አይደለሁም፤ ግን የኮሚሽኑ አባላት ከተለያዩ ማሰራጫዎች ዛሬ ቃለ መጠይቅ ተደርጐላቸው ሲመልሱ ሩሲያ ውስጥ ስለ ሰላዩ የታየው መጓጓት እየጨመረ መምጣቱ እንዳስፈራቸውና የሕጉ አንቀጽ ከ 10 እስከ 20 ዓመት ያስቀጣል ቢልም በኤድመንድ ፖኘ ላይ የተሰጠው ፍርድ የመጨረሻውን የእስራት ጊዜ መያዙ በእርግጥ ጥርጣሬ ውስጥ የጣላቸው መሆኑን ነበር የተናገሩት።
የ20 ዓመት እስራት የተፈረደበት ቢሆንም እንደ ይቅር ባዩ ኮሚሽን አባላት ከሆነ በአቃቤ ሕጉ የቀረበው መረጃ ከፍርዱ ጋር በጣም የተራራቀ ነበር።
በተጨማሪም ይህ ፍ/ቤት ለተከሳሽ ጠበቆች ተገቢውን የሥነ ሥርዓት ጥያቄ አልፈቀዱላቸውም።
ፍርድ ቤቱ ስለክሱ ያዳመጠውን ያህል ሳይሆን ተከላካይ እምብዛም የሚደመጥ አልሆነም።
ከዚህ የቀረበው አብዛኛው የይቅርታ አይመስልም፤ ይልቁንም በይበልጥ ያተኮረው የፍርዱን ሥርዓት፣ ፖሊሶቹንና ሕግ አስከባሪዎችን ጨምሮ ሚስተር ፑቲን አንዳንድ ድጋፍ መስጠት በሚኖርባቸው በርካታ ድርጅቶች ላይ በቀረበ ነቀፋ ነው።
ይህን ቀርቦ የሚጠይቀው መቸና እንዴት ነው?
ይህን ማንም የሚያውቀው አይመስለኝም፤ ፕሬዚዳንት ፑቲን እስካላነሱት ድረስ ማንም ሊያውቀው የሚችል አይመስለኝም።
ውሳኔው የእሳቸው ነው።
በሩሲያ ሕግ መሠረት የይቅርታ ኮሚሽኑ ከወሰነ በኋላ ውሳኔውን ለፕሬዚዳንቱ ይልካል፤ ከዚያም ማጽደቅም ሆነ መሻር የሚችሉት ኘሬዚዳንቱ ናቸው።
አንድ የመጨረሻ ጥያቄ ማርሻ።
ፕሬዚደንት ፖቲን የሚያስተካክሉት ብዙ ነገር አለ፤ አይደለም እንዴ?
ያነሣኋቸውን ድርጅቶች ብቻ አይደለም፤ ግን በተቻለ መጠን ነገሮችን ከውጥረት ነፃ ለማድረግ ከማስፈለጉ አንፃርም ጭምር።
ይህ ጉዳይ የዩ.ኤስንና የሩሲያን ግንኙነት ያሻክር ይሆን?
ምናልባት።
በቅርቡ ሩሲያ አሜሪካን በተመለከተ ያላት ፖሊሲ ሩሲያ ከዚህ የነበራትን አሁን ግን ያጣችውን ኃይል ለማሳየት በምታደርገው ሙከራ ላይ የተመሠረተ ነው።
የወቅቱ የሩሲያ መንግሥት ባለፉት ዓመታት እንደውርደት ይቆጥራቸው የነበሩትን ነገሮች አሁን መተው ይኖርበታል።
ሩሲያ ከእንግዲህ ለምዕራቡ የሥጋት ምንጭ ባትሆንም እንኳን ለጥቃቅን ችግሮች ምንጭ የሚሆኑ በርካታ ሙከራዎች ነበሩ፤ ከእንዲህ ዓይነቶቹ ችግሮች መካከል ኪቲ ሃውክ በተባለችው የአሜሪካ የጦር መርከብ ላይ የሩሲያ የጦር አውሮኘላኖች ሲበሩ መታየታቸው አንዱ ነው።
እንዲሁም ቀደም ሲል ከተደረገው ስምምነት በተቃራኒ ሩሲያ ለኢራን መሣሪያ እንደምትሸጥ ባወጣችው መግለጫ የተፈጠረ አሳፋሪ ድርጊት አለ።
ከዚህ ቀደም እንዲህ ያሉት ምሳሌዎች በጣም ጥቂቶች ናቸው፤ አንዳንዶቹ ለሩሲያ ትርፍ ከሚያስገኙ ሸቀጦች ጋር የተያያዙ ናቸው፤ ግን ለዚህ የታቀዱ ናቸው ማለት አይቻልም።
ማርሻ ሊኘማን «ኢቶጊ» ለተባለው ሞስኮ ላለው የዜና መጽሔት አዘጋጅ ናት።
ማርሻ፣ እኛን ስላነጋገርሽን በጣም እናመሰግናለን።
ደስታዬ ነው።
ኤድመንድ ፖፕ ከስምንት ወራት በላይ የእስር ቤት ቆይታ በኋላ ዛሬ ለመጀመሪያ ጊዜ ነፃነትን ቀመሱ።
ፖፕ በስለላ ወንጀል ባለፈው ሳምንት ተከሰው በሩሲያ ወህኒ ቤት የ20 ዓመት እስራት የተፈረደባቸው አሜሪካሪዊ ነጋዴ ናቸው።
ምንም ወንጀል የለብኝም በማለት ክደዋል።
የሩሲያ ፕሬዚዳንት ቭላድሚር ፑቲን በጤናው ምክንያት ይቅርታ አድርገውለታል።
ፖፕ ጀርመን ውስጥ ራሚስቴን ወዳለው የዩ.ኤስ ወታደራዊ ሠፈር በአውሮኘላን ሄደዋል።
ወደአገራቸው እስኪመለሱ ድረስ የሚቀጥሉትን ጥቂት ቀናት በሕክምና ማዕከሉ ውስጥ ከባለቤታቸው ሸሪ ጋር ይቆያሉ።
ፖፕ ሩሲያ ውስጥ በታሰሩበት ጊዜ በነበረባቸው ያልተለመደ የአጥንት ነቀርሳ ምህረት ተደርጐላቸው ነበር።
ፍርድ ቤት እስቀሚቀርቡበት ድረስ በሩሲያ ወህኒ ቤት እንዳሉ ነቀርሳው አገርሽቶባቸው እንደሆነ የሚያሳይ ምልክት ለመፈለግ ዶክተሮች ምርመራ ያደርጉላቸዋል።
ፖፕ በምግብ ጉድለትና በከፍተኛ የደም ግፊት ይሰቃዩ እንደነበር ቃል አቀባይዋ ተናግራለች።
ዛሬ ከውጭ አገር መሪዎች የእንኳን ደስ ያልዎት መልእክት ቴክሳስ ካለው የአገረ ገዥው ትልቅ ቤት ሲጐርፍ ዋለ።
መልእክቶቹ የላኩት ፕሬዚዳንት ሆነው ለተመረጡት ጆርጅ ደብልዩ ቡሽ ሲሆን ሁሉም መልእክቶች የእንኳል ደስ ያልዎት እና ሥራቸው የተሳካ እንዲሆን መልካም ምኞትን የሚገልጹ ነበሩ።
ግን ለአብዛኞቹ ዓለም አቀፋዊ ታዋቂ ሰዎች ሐቁ መነገር አለበት፤ ቡሽ ያልታወቁ ሰው ነበሩ።
ወደ ውጭ አገር እምብዛም አልተጓዙም፤ ዲኘሎማሲያዊ ልምዳቸውም በአገረ ገዥነት የሥልጣን ዘመናቸው ከሜክሲኮ ባለሥልጣናት ጋር ባደረጉት ግንኙነት የተወሰነ ነበር።
የዓለም ጋዜጠኛ ጀብ ሻርኘ የአዲሱ አስተዳደር የውጭ ፖሊሲ ምን እንደሚሆን ፍንጭ ለማግኘት እየተሯሯጠ ነበር።
ጥልቀት ያለው ጥቂት የዉጭ ፖሊሲ መልእክት የታየው በምረጡኝ ዘመቻ ጊዜ ነበር።
ከዚህም ውስጥ ዋነኛው በዩ.ኤስ ጣልቃ ገብነት ላይ ያለውን ሕሳብ በተመለከተ የተደረገው ክርክር ነበር።
ቡሽ በግልጽ የደገፉት በውጭ አገሮች የሚከሱት ግጭቶችን ለመፍታት የዩ.ኤስን ጦር ኃይልና ወታደሮች መጠቀሙ ገደብ ሊደረግበት ይገባልየሚለውን ነበር።
የካርኔጂ ኤንዶውሜንት ለአለም አቀፍ ሰላም የተባለ ድርጅት አባል እንዳሉት ይህ አመለካከት ከሁለቱ የቡሽ ከፍተኛ አማካሪዎች፣ ሩሲያን በሚመለከት ጉዳይ ኤክስፐርት ከሆኑት ኮንዶሊዛ ራይስና ጡረታ ከወጡት ጄኔራል ኮሊን ፖወል ፍልስፍና ጋር የሚስማማ ነው።
በእርግጥ እኔ እንደምጠብቀው ኮንዶሊዛ ራይስና ኮሊን ፖወል ሁለቱም በሚቀጥለው አስተዳደር የውጪ ፖሊሲን በተመለከተ ወሳኝ ኃይል ይሆናሉ።
የክሉንተን አስተዳደር ወይም የቀድሞው የቡሽ አስተዳደር ያደረጉትን ያህል በጣልቃ-ገብነት ለመግባት እንደማይፈልሪጉ በእርግጥ እገምትለሁ።
በእርግጥ የቡሽ የብሔራዊ ደኀንነት አማካሪ እንዲሆኑ የተወሰነላቸው ኮንዶሊዛ ራይስ የዩ.ኤስ ወታደሮች ከባልካን አገሮች ወጥተው ወደ አገራቸው ቢመለሱ እንደሚወዱ አስቀድመው ተናግረዋል።
ግን ሮበርት ካጋን እንዳሉት ለቡሽ አማካሪዎች ፍልስፍናን መቀመር አንድ ነገር ነው፤ ተግባራዊ ማድረግ ደግሞ ፍጹም ሌላ ነገር ነው።
ዓለም ጣልቃ የሚገባበት ቀዳዳ እንደማያጣ የሚያጋጥማቸው ይመስለኛል፤ እናም የኔቶን አጋርነት ካልጣሱ በቀር ለምሳሌ ያህል ወትደሮችን ከቦልካን አገሮች ማውጣት እንደዚህ ቀላል አይሆንም።
ራይስ ስለአዲሱ የሥራ ክፍፍል፣ ኔቶንና ሰላም የማስከበር ጉዳዮችን በሚመለከት የተጠቀሙበት ቃል ይመስለኛል፣ አንዳንድ አስተያየቶችን ከሰጡ በኋላ አውሮፓ ውስጥ ብጥብጥ ነበር፤ እናም ዋናው ፍርሃት ዩ.ኤስ ከአህጉሩ ለመውጣት ዝግጁ ነች የሚለው ነበር፤ ይህን ትንሽ ወደኋላ ማቆየት የሚኖርባቸው ይመስለኛል።
የቡሽ አስተዳደር የሚከተለው አቀራረብ ከክሊንተን የተለየ መሆኑን በግልጽ  ሊያሳይበት የሚገባው የቦልካን አገሮች ጉዳይ አንድ ምሳሌ ነው።
ቀጣዩን ፕሬዚዳንት በውጭ ጉዳይ ፖሊስ ረገድ ያጋጠማቸው ትግል ተስፋ አስቶራጭ ነው።
እስራኤልና ፍልስጤም በጦርነት ላይ ባሉበት ሁኔታ የመካከልኛው ምሥራቅ የሰላም ሂደት በይደር ተይዟል።
በኢራቅ ላይ የተጣለው ማዕቀብ የሚያበቃበት ጊዜ በግልጽ ታውቋል።
አሜሪካን የሚሳየል መከላከያዋን ለማጠናከር ያላት ዕድል ሩሲያንና ቻይናን አስደንግጧቸዋል።
አሁን የኒውክሊየር ኃይል ባለቤት አገሮች የሆኑት ሕንድና ፓኪስታን በአደገኛ ሁኔታ አጣብቂኝ ውስጥ ገብተዋል።
በምሥራቅ ኤስያ ያለው አለመረጋጋት ሌላው አሳሳቢ ጉዳይ ሆኗል።
ግን የሰሜን ምሥራቅ ኢስያ አክስፐርት፣ የብሩኪንግስ ኢንስቲትዩት አባል የሆነው ባቴስ ጊል ብዙ ፈተና ቢያጋጥመውም ስለ ቡሽ የውጭ ቡድን ባወቀው ነገር ተበረታቷል።
የቡሽ አስተዳደር አዲሱ ቡድን ያለው በጣም ደስ የሚያሰኝ ሁኔታ በመጀመሪያ ደረጃ በመከላከያና በወታደራዊ ጉዳዮች ሰፊ ልምድ ያለው መሆኑ ነው።
ሁለተኛም የመሪነት ቦታ ለሚይዙትና በምሥራቅ ኢስያ አገሮች ጉዳይ ሰፊ ልምድ ያላቸውን ጥቂት ሰዎች ለማመልከት በጣም ቀላል ይሆናል።
ስለሆነም ከእነዚህ ሰዎች ጥልቀት ያለው ልምድና አካባቢውን በደንብ የመረዳት ጥምረት ታገኛላችሁ።
በታይዋን ጉዳይ ከቻይና ጋር ችግር ቢፈጠር ወይም ከሰሜን ኮሪያ ጋር ያለው ግንኙነት እያዘቀጠ ቢሄድ ሁለቱም ሰዎች ከተፍ ይላሉ።
እንዲህ ያለ ችግር ቢፈጠር ቡሽ በቀዝቃዛው ጦርነት ውስጥ ጥርሳቸውን በነቀሉ የመንግሥት ባለሥልጣናት ምክር ሉተማመኑ ይችላሉ።
እንዲህ ያለ ችግር ቢፈጠር ቡሽ በቀዝቃዛው ጦርነት ውስጥ ጥርሳቸውን በነቀሉ የመንግሥት ባለሥልጣናት ምክር ሊተማመኑ ይችላሉ።
እንደ ጐር አማካሪ ብሩስ ጀንተልስን ያሉ ተችዎች የቡሽን ቡድን በአሁኑ ወቅት ካሉት ጉዳዮች እኩል ሊራመዱ እይችሉም የሚል ሥጋት አላቸው።
ከግሎባላይዜሽን፣ ከዓለም ሕዝብ ጤና፣ ከቴክሄሎጂና ከሌሎች ፈታኝ ጉዳዮች ጋር የተያያዙ ነገሮች።
እንደ እኔ አመለካከት በእርግጥ ትክክለኛ ፓሊሲ በአረጀ አጀንዳ ጉዳዮች ላይ ብቻ መመሥረት የለበትም፤ በአዲሱ አጀንዳ ጉዳዮች ላይም አትኩሮት ሰጥቶ ምላሽ መስጠት አለበት።
ነገር ግን የቡሽ ዓለምአቀፍ ጉዳዮችን የሚከታተሉ ሰዎች ወደ ኋይት ሐውስ የሚያመጡት ልምድ ምንም ይሁን ምን ነቅተው በሚጠባበቁበት ወቅት የሚፈጠረውን ነገር ሙሉ በሙሉ መቆጣጠር እይችሉም።
የካርኔጂ ኢንዶውመንቱ ሮበርት ኬጋን እንዳሉት የያንዳንዱ ፕሬዚዳንት የውጭ ፓሊሲ ውሎ አድሮ የሚመሠረተው በድርጊቶች እንጂ በንድፈ ሐሳብ አይደለም።
በእርግጥ የብዙ ፕሬዚዳንቶች የውጭ ፓሊስ ለእያንዳንዷ ተጨባጭ ድርጊቶት በሚሰጧቸው አትኩሮትና ምላሽ የሚጠቃለል ነው።
ቢል ክሊንተን ወደ ሃይቲና ወደ ቦልካን ሀገሮች ወታደሮችን እንካለሁ በሚል ዕቅድ ወደ ሥልጣን አልመጡም፤ ድርጊቶች ግን እጀቸውን እንዲያስገቡ አድርገዋቸዋል፤ እኔ እንደሚመስለኝ እናንተም እንደምታውቁት እውነቱ የቡሽ አስተዳደር ሥልጣን ሲይዝ በአንዳንድ ነገሮች ላይ አግባብ የሌለው ጥላቻ መጥቷል ግን ቀውሶች ሲፈጠሩ በምን መልክ እንደሚፈታቸው ወደፊት እናያለን።
እርግጠኛ የምሆንበት ነገር ቢኖር ቀውሶች የሚከሰቱ መሆናቸውን ነው።
ፕሬዚዳንት ሆነው የተመረጡት ቡሽ በሚቀጥሉት ጥቂት ቀናት ውስጥ ዋና ዋና ካቢኔአቸውን ይሾማሉ ተብሎ ይጠበቃል።
የመጀመሪያው ቀውስ ሲፈጠር ይህ ምርጫ ለሁሉም ነገር ወሳኝ ነው።
ለዓለም ዜናው ጀብ ሻርኘ ነኝ።
እ.ኤ.አ በ1998 ዓ.ም ዩናይትድ ስቴትስ የመጀመሪያውን ቋሚ የአለም አቀፍ የጦር ወንጀል ፍርድ ቤት መቋቋምን በመቃወም ድምጿን ሰጠች።
የመጨረሻውን ቀን መጪው እሁድ ከማለፉ በፊት ፕሬዚዳንት ክሊንተን ፍርድ ቤቱን ለመመስረት የወጣው ስምምነት ላይ ለመፈረም አሁንም ዕድሉ አላቸው።
ጠበቆች ይህንኑ እንዲያደርጉ ነው እየገፋፉአቸው ያሉት፣ ሆኖም በምክር ቤቱ ያሉ ወግ አጥባቂዎችና የፔንታጐን ባለስልጣኖች ዩ.ኤስ ውሉን እንድትቀበል አይፈልጉም።
የአለም ዜናውን የሚያቀርብላችሁ ጄብ ሻርኘ ለምን እንደሆነ ያስረዳል።
ትንሹ የሮም ሐውልትን ለማፅደቅ ምክር ቤት የሚመጣ ከሆነ እዚህ በደረሰ ጊዜ ይሞታል በማለት ወግ አጥባቂውና ኃይለኛው የሕግ መወሰኛ ምክር ቤት የዉጪ ግንኙነት ኮሚቴ ሊቀመንበር የሆኑት ጄሲ ሔልሜስ ይፋ አድርገዋል።
ቋሚ አለም አቀፍ የወንጀለኞች ፍርድ ቤትን የሚደግፉ ወገኖች ግን ከአዲስ አመት ዋዜማ የውሉ መፈረሚያ የመጨረሻ ቀን በፊት ፕሬዚዳንት ክሊንተን ቢያንስ በውሉ ላይ መፈረማቸውን ማየት ይፈልጋሉ።
የክሊንተን ፊርማ ጠቃሚ ምሳሌያዊ ምልክት ይሆናል ሲሉ የሰብአዊ መብቶች ዘብ /ሒዩማን ራይትስ ዎች/ ከተባለው ድርጅት ሪቻርድ ዲከር አታውቀዋል።
ፕሬዚዳንቱ በዚህ የሚቀዳጁት ነገር ቢኖር በቀድሞዋ ዩጐዝላቪያ፣ በሩዋንዳ፣ በካምቦዲያ፣ በሴራሊዮን፣ የዮናይትድስቴትስ አስተዳደር ለፍትህ የተደረጉ ጥረቶችን መደገፉን ብቻ ሳይሆን፣ በአለም ዙሪያ ሁሉ ዮናይትድስቴትስ የህግ የተዢነትን በመደገፍ በዘር ጭፈጨፋ የተከሰሱትን ሁሉ በከፍተኛ ደረጃ የህግ ሒደት ተጠያቂ እንደሆኑ ማድረግን በግልፅ ማሳወቃቸው ነው።
ይሁን እንጂ እዚህ በዩናይትድስቴትስ ያለው ተቃውሞ ኃይለኛ ነው።
በዋነኛነት ከፔንታጐን የመጣ ሲሆን ፍርድ ቤቱ በፖለቲካ በተገፋፋ ክስ ሳቢያ አሜሪካኖችን ሊጐዳቸው ይችላል ብለው የአሜሪካ የጦር መኮንኖች ፊርተዋል።
በውሉ ላይ እነዚያ ፍርሀቶች ለማስወገድ ይቻል ዘንድ ተደራዳሪዎች መከላከያ ለማስገባት ሞክረዋል ነገር ግን የዩ.ኤስ ሠራተኞችን ለፍርድ እንዳይቀርቡ ነፃ አላደረጋቸውም።
የአሜሪካን ኤንተርፕራይዝ ኢንስትትዩት ጆን ቦልተንን ጠቅሶ እንደገለፀው የፔንታጐንን ተቃውሞዎች እነርሱም ይጋሯቸዋል።
እንደሚመስለኝ ከሆነ እንደዚህ አይነቱ ፍርድቤትና ፍርድ አስከባሪው በከፍተኛ ደረጃ በፖለቲካ ግፊት ሊደርስባቸው ስለሚችሉ እና የእንደዚህ አይነቱ ፍርድቤት ዋነኛ ኢላማ ዩናይትድስቴትስ፣ እስራኤል ወይም የመሳሰሉት አገሮችን ያነጣጠረ የሚሆንበት ዕድል ሊኖር ይችላል።
ቦልተን እንዳሉት ያ ሁኔታ ስለቀድሞዋ ዩጐዝላቪያ ጉዳይ ሔግ በሚገኘው የጦር ወንጀል ፍርድ ቤት ውስጥ ዋናው ፍርድ አስከባሪ ካርላ ዴልፖንቴ እ.ኤ.አ በ1999 ዓ.ም የኔቶን በሰርቢያ ላይ ያደረገውን የቦምብ ድርደባ በማስመልከት ባቀረቡት አጭር ሀሳብ ምንም ሳይቀር ተንፀባርቋል።
ነገር ግን የፍርድ ቤቱን መቋቋም የሚደግፉ እንዳሉት ግን ዩናይት እስቴትስ እና አጋሮቿ የሌሎች አገሮች በሚመረመሩበት አይነት እነሱም ቢመረመሩ ጤናማ አካሔድ ነው።
የሰብአዊ መብቶች ዘብ /ሒዩመን ራይትስ ዋች/ ሪቻርድ ዲከርን ጠቅሶ እንደገለፀው የዴልፖንቴ የኔቶን ጉዳይ አያያዝ በአርአያነቱ ሊጠቀስ የሚገባው ነው።
ካርላ ዴልፖንቴ ታማኝነት ያለው ስህተት ፈፅማለች የሚል ቃል ሲሰነዘርባቸው ማንኛውም ሀላፊነት የሚሰማው ሕግ አስከባሪ ማድረግ የሚገባው ነገር እርሳቸውም ያደረጉት።
እነዚያን ክሶች በአግባቡ ከመረመሩ በኋላ አጣጣሏቸው።
ሪቻርድ ዲከር እንዳለው ፕሬዚዳንት ክሊንተን እ.ኤ.አ ለሩዋንዳ ሕዝብ የገቡትን ቃልና ከዘር ጭፍጨፋው ለተረፉት ባሰሙት ንግግር ዩናይትድ ስቴትስ የአለም አቀፉን ፍርድ ቤት ትደግፋለች ብለዋል።
ነገር ግን የአሜሪካን ኤንተርፕራይዝ ኢንስትትዩት ጆን ቦልተንን ጠቅሶ እንደተናገረው ጠንካራ የውስጥ ተቃውሞ ባለበት ሁኔታ የክሊንተን ፊርማ ትርጉም አልባ ይሆናል።
እንደሚመስለኝ ከሆነ ይህ አርአያነቱ የቱንም ያህል ተፈፃሚነት የሌለው እርምጃ ነው፣ ነገር ግን ክሊንተን ያደረጉት ማንኛውም ድርጊት ለቀጣዩ አስተዳደር የቅንጣት ታህል እንኳን ተፅዕኖ አያደርግም የሚል ነገር በማንኛውም አለም አቀፋዊ ሰው አስተሳሰብ ይኖራል ብዬ አላስብም።
ምንም እንኳን የአሜሪካ ተቃውሞ ቢኖርም አለም አቀፉ የጦር ወንጀል ፍርድ ቤት በአለም ዙሪያ ባሉ አገራትም ሆነ በዋነኞቹ የዩ.ኤስ አገሮች ዘንድ ሰፊ ድጋፍን አግኝቷል።
7 አገሮች ዛሬ የፈረሙትን ሳይጨምር 131 አገሮች ውሉን ሲፈርሙ 25ቱ ደግሞ አፅድቀውታል።
የአለም አቀፉ የጦር ወንጀል ፍርድ ቤት እንዲኖር ከተፈለገ 60 አገሮች በሙሉ ውሉን ማፅደቅ ይኖርባቸዋል።
የዩ.ኤስ ድጋፍ ቢገኝም ባይገኝም እ.ኤ.አ በ2002 ዓ.ም ያ እውን እንደሚሆን ይጠበቃል።
ለተጠናቀረው የዓለም ዜና ጄብ ሻርኘ ነኝ።
ይህ የፒ አር አይ አለም አቀፍ የሕዝብ ሬዲዮ ነው።
ሥራ አገኘህ?
ስለዚህ የቋሚ ተቀጣሪነት ዓለምን እንደገና ተቀላቅያለሁ።
ከገና በኋላ ከቀድሞ አለቆቼ የአንዱ ሚስት ከሆነችው የሥልክ ጥሪ ደርሶኛል /በመጨረሻው የቋሚ ሥራ ጊዜዬ/።
በምትሠራበት መስሪያ ቤት ለጡረተኞች ማህበረሰብ ረዳት የዕድገት ሠራተኛ ትፈልግ ነበር።
ከ4 ሣምንት በፊት እዚህ ጀመርኩ
ደብሊው ኤም በሱ ከማይመራው ወይም ሙሉ በሙሉ በሱ ከማይደገፈው ሕይወቴን በሙሉ አባል ከነበርኩበት የሃይማኖት ድርጅት ጋር የተቆራኘ ነው /ዩ.ኤም.ሲ/።
መጥምቃዊ የነበረች አያቴ በ1995 ከመሞቷ በፊት እዚህ ትኖር ነበር፤ ስለዚህ ከሥራው ጋር ብዙ ግንኙነት አለኝ።
ቢሮዎቻችን ከክፍት /ጣሪያ አልባ/ ቤቶች በአንዱ ውስጥ ናቸው፤ እኔም መስኮት ያለው የግሌ ቆንጆ ቢሮ አለኝ።
ሥራው ከቤቴ ወደ 12 ማይሎች ያህል ብቻ ይርቃል፤ እኔም ጧትና ከሰዓት በኋላ በከፍተኛ የትራፊክ ጭንቅንቅ ውስጥ እመላለሳለሁ።
እስካሁን ሁሉም የተሳካ ይመስላል።
---ኡህ በሰዎች ህይወት ላይ ተግባራዊ ለውጥ ለማምጣት ከምችልበት ቦታ ላይ በመሆኔ አመሰግናለሁ ለዘላለም እንዲሆን ተስፋ በማድረግ አዕምሮዬን ክፍት አድርጌ እጠብቃለሁ፤ ነገር ግን በአንድ ዓመት ወይም በአጭር ጊዜ ውስጥ ዕረፍት የለሽ እንደምሆን ይሰማኛል።
አለቃዬ በጣም ጥሩ ሰው ናት፤ ነገር ግን ወግ-አጥባቂና ቴክኖሎጂን ማለትም ኮምፒውተር፣ ኢንተርኔት፣ ወዘተ የማትወድ ናት።
ከአንድ ሣምንት ተኩል በፊት አዳዲስ ኮምፒውተሮች አግኝተናል፤ እሷ ግን ስለኤክስ ፒ /XP/ አቤቱታ እያቀረበች ነው /የሷ አሮጌ ኦ ኤስ /OS/ ዊንዶው 98--- የኔ ደግሞ 95 ስለሆነ እኔ በአደዲሶቹ ኮምፒውተሮች ጥልቅ የደስታ ስሜት ተሰምቶኛል።
ጥቂት መላመድ ብቻ ነው የሚያስፈልገው ብዬ አናግራታለሁ።
እናያለን።
ተስፋ ያደረኩትን ደመወዝ እያገኘሁ አይደለም፤ ነገር ግን እስካሁን ሣገኝ ከነበረው ደመወዝ ሁሉ የተሻለ ነው።
ራዲዮ ጣቢያ ውስጥ መደበኛ ሰራተኛ ሳለሁ ከዚህኛው ጥቂት ያነሰ አገኝ ነበር፤ ነገር ግን በጣም የተሻለ ደመወዝ እንዳላገኝ ብዙም ስሜቱ አልነበረኝም።
እስካሁን ድረስ በቴሌቪዥን ማስተዋወቄንና ቅዳሜና ዕሁድ በሬድዮ ማስተማሬን እየሠራሁ ነኝ፤ ስለዚህ ያ ገንዘብ ይጠቅማል።
እንደዚሁም በሚቀጥለው ወር ወይም በጥቂት ጊዜ ውስጥ በበለጠ ንቃት የድምፅ ተግባሬን ልጀምር ነው።
እቅዴ አስቀድሞ የመኪናዬን ዕዳ መክፈል ነው፤ ከዚያም ሌሎች ዕዳዎቼን ለመክፈል የምችልበትን ዘዴ ማፈላለግ ነው።
የጉዲፈቻ ማመልከቻውን ለመሙላት ጊዜው አሁን ይመስለኛል።
ተጨማሪ ዕዳዎችን ማምጣት ያስጨንቀኛል፤ ሆኖም እናቴና አባቴ በመክፈሉ ያግዙኛል።
ምን ያህል ሁሉ ነገር ውድ እንደሆነ መረዳታቸውን እርግጠኛ አይደለሁም።
ጉዲፈቻውን ከጓታማላ ወደ መምረጡ እንደምናዘነብል አስባለሁ፤ ነገር ግን እስካሁን በነገሩ ላይ የመጨረሻ ዕልባት አልሰጠነውም።
አሁን ገንዘብ ማግኘት ጥሩ አይደለም ማለት ይቻላል ምክንያቱም ብዙው እኔነቴ የሚቻለውን ያህል ማስቀመጥ ይፈልጋል፣ ሌላኛው ትንሽ የእኔነቴ ክፍል ደግሞ ንብረት፣ ንብረት፣ ንብረት፣ እያለ ይጮሀል።
በዴል ኮምፒውተርስ ምክንያት በስራዬ ቦታ ኤክስ ኤም የሙከራ ማዘዣ አለኝ፤ አሁንማ ሁል ጊዜ እንዲኖረኝ ጓጉቻልሁ።
ጂ ለልደቴ የምታምር የቢሮ ሲዲ ማጫወቻ ሸለመችኝ ረዳት ማዳመጫ ስላላት ከዚህ ሆኜ መስማት እችላለሁ።
የመኪና ሬድዮ እፈልግ እንደሆነ ጠየቀኝ፤ እና አልፈልግም አልኩት፤ ሆኖም እፈልጋለሁ።
የምፈልጋቸው ብዙ ነገሮች አሉ።
ጋራዥ።
የተሟላ የምግብ ቤት እቃ።
ለቤታችን አዳዲስ እቃዎችን።
አዳዲስ ልብሶች።
እያንዳንዱ ነገር አዲስ።
ነገር ግን ቤተሰብ አስበልጬ እፈልጋለሁ።
እንደሚመስለኝ የምፈልጋቸውን ነገሮች እኩሌታ አሁን ላገኛቸው እችላለሁ።
ገንዘቡን የምፈልገው ግን ወደፊት ነው።
ገንዘብ ዓለምን እስከሚዞርብኝ ድረስ ያሽከረክራታል።
እንግዳ የሆነ የአጥንት ነቀርሳ ቢኖርበትም እንኳን የሞስኮ ፍርድ ቤት ኤድመንድ ፖፕ ለሕክምና ምርመራ ያቀረበውን ጥያቄ ውድቅ አደረገው።
ከታሠረበት የዛሬ አምስት ወር ጀምሮ የፖፕ በሽታ ህክምና አላገኘም።
ከሰርጓጅ መርከብ ስለሚወረወርና በከፍተኛ ቴክኖሎጂ ስለተሰራ የሩሲያ ፈንጂ ህጋዊ ባልሆነ መንገድ ሚስጥር ለማግኘት ሞክሯል ስትል ሩሲያ የቀድሞውን የዩ.ኤስ ባሕር ኃይል የደህንነት መኮንን ከሰሰች።
የፍርድ ቤቱን ችሎት ሒደት በድምፅ ለመቅረፅ ጨምሮ ለሩሲያ ደህንነት የሚሰራውን የፍርድ ቤቱ ተርጓሚ ለመቀየር የቀረበውን ጥያቄ አርብ ዕለት ፍርድ ቤቱ ተከታታይ በሆነ የመከላከያ ሐሳብ ውድቅ አደረገው።
የፍርድ አሰጣጡ ረቡዕ ዕለት ተጀምሮ እስከ ሰኞ ድረስ እንዲዘገይ ተደርጓል።
የአይቮሪ ኮስት ሠራዊት ለተቃዋሚ እጩ ተወዳዳሪ ለሎራን ግባግቦ ታማኝ እንደሚሆን ቃል ገብቷል።
ቃል ከገቡ በኋላ የተከተለው የ24 ሰዓት ኃይለኛ ጩኸት ባለፈው ታህሣሥ በመፈንቅለ መንግሥት ሥልጣን የያዘውን የመኮንኖች ከሥልጣን እንዲወርድ አድርጓል።
የወታደሮች ቡድን መሪ ከሥልጣን መውረዱን ምክንያት በማድረግ ደስታውን ለመግለጽ የወጣው ወታደሩና ሕዝቡ ጐዳናዎችን አጨናንቋቸው ነበር።
የአይቮሪ የሶሻሊስት ፖርቲ መሪ ሚስተር ግባግቦ ረቡዕ ዕለት በቴሌቭዥን ለሕዝቡ በሰጡት መግለጫ በአጭር ጊዜ ውስጥ ካቢኔአቸውን እንደሚመሠርቱ ተናግረዋል።
አሜሪካዊው ነጋዴ ሊገዛው ሙከራ አድርጓል የተባለው የቶርፔዶ መረጃ ይፋ የሆነ እንጂ መንግሥታዊ ምስጢር እንዳልሆነ የሩሲያ ሳይንቲስት ለሞስኮ ከተማ ፍርድ ቤት ገልጿል።
የቶርፔዶው ኤክስፐርትና የነጋዴው ኤድመንድ ፖፕ የመከላከያ ምስክር የሆነው ሳይንቲስት ፍ/ቤት ቀርቦ ሲመሰክር የቶርፔዶውን መረጃ ለምርምር ሥራው እንደተጠቀመበትና ስለዚህ ጉዳይም በይፋ ይናገር እንደነበር ተናግሯል።
ይህ የምስክርነት ቃል ደንበኛውን እንደሚረዳው የተከላካይ ጠበቃው ተናግሯል።
የመን ውስጥ በዩ.ኤስ የጦር መርከብ ኮል ላይ የደረሰውን ጥቃት ይመረምሩ የነበሩ የዩ.ኤስ መረጃ ሰብሳቢዎች ላይ የቦምብ ጥቃት ይደርሳል የሚለው ሥጋት በሚኖሩበት ሆቴል የደኀንነት ሥራቸውን እንዲያጠናክሩ አስገድዷቸዋል።
የፔንታጐን ቃል አቀባይ ኬን ባኮን ለሪፖርተሮች እንደተናገረው ያለው ሁኔታ የመከላከያ ሚኒስትሩን ለመስክ አዛዦች ጥሪ አንዲያደርጉ አስገድዷቸዋል።
ሚኒስትሩ የእዝ ኃላፊዎችን እንዲሁም የደኀንነት ኃላፊዎችንና የደኀንነት ፀሐፊዎችን በቪዲዮ ለሚደረግ ስብሰባ ጥሪ አድርገው ነበር፣ የውይይቱ ርዕስም ኃይልን መጠበቅ የሚል ነበር።
ሆቴሉ ከሁለት ሳምንት በፊት የ17 መርከበኞችን ሕይወት ያጠፋውን የአጥፍቶ ጠፊ የቦምብ ፍንዳታ ነው የተባለውን በዮ.ኤስ የጦር መርከብ ላይ ጉዳት ያደረሰውን ጥቃት የሚመረምሩ ብዙ ባለሙያዎችን የሚያስተናግድ ነበር።
የዩ.ኤስ የጦር መርከብ ከቀይ ባሕር ወደብ ከኤደን ነዳጅ እየሞላች በነበረችበት ጊዜ፣ ከአሸባሪዎች ቦምብ ሳይሆን አይቀርም፣ ተመትታ ለዕድሳት ወደ ዩ.ኤስ ጉዞዋን ጀምራለች።
ዴቭ ጋብላክ እንደዘገበው የዩ.ኤስ መርከብ ኮል ከኤደን ወደብ ተጐትታ ወጥታ የተጐዳችውን መርከብ ተሸክማ ወደ አገሯ የምትወስዳትን የኖርዌ የመጓጓዣ መርከብ እየተጠባበቀች ነው።
አራት ጐታች ጀልባዎች የዩ.ኤስን የጦር መርከብ ኮልን በቀስታ እየጐተቱ ከየመን ደቡባዊ ወደብ ከኤደን ሲያወጧት የአሜሪካ ብሔራዊ መዝሙር ተዘመረ።
ኮል ከሁለት ሳምንት በፊት 17 የዩ.ኤስ መርከበኞችን በገደለው ባጥፍቶ ጠፊዎች ይመስላል በተወረወረው ቦምብ ተመትታ ክፉኛ ተጐድታለች።
መርከቧ ተጐትታ ስትወጣ ደኀንነቱ በጣም የተጠናከረ ነበር።
የአሜሪካና የየመን መትረየስ የያዙ ቃኝ ጀልባዎች ከሚበሩ ሄሊኮኘተሮች ጋር ከባሕሩ ማህል እስከምትደርስ ድረስ አጅበው ወሰዷት።
አንዳንድ የመናዊያን መርከቧ ተጐትታ ስትወጣ እፎይታ ተሰምቷቸዋል።
ብዙዎቹ የአገሪቷ ነዋሪዎች የመርከቧ በቦምብ መመታት ዩ.ኤስ በባሕረ ገቡ አገር ወታደሮቿን እንዲቆዩ ለማድረግ ምክንያት ይሆናታል የሚል ሥጋት አድሮባቸው ነበር።
ዲኘሎማቶችና ተንታኞች አስተያየት ሲሰጡ የደረሰውን ጥቃት በጋራ መመርመሩ በዓለም ብቸኛዋ ኃያል አገርና በዳሃዋ ግን ስትራቴጂያዊ በሆነች አረብ አገር መካከል ያለውን ግንኙነት ያጠነክረዋል ብለዋል።
የዩ.ኤስና የየመን ባለሥልጣናት ይህን ቦምብ ያፈነዱት እስላማዊ ነውጠኞች መሆናቸውን እንደሚያምኑ ይናገራሉ።
እስካሁን በትንሹ የታወቁ ሁለት እስላማዊ ቡድኖች ለደረሰው ጥቃት ኃላፊነቱን ወስደዋል።
የየመን ባለሥልጣናት ለጥያቄ 70 ሰዎችን መያዛቸውን ተናግረዋል።
ከእነዚህም ውስጥ በ1980ዎቹ አፍግሃኒስታን ውስጥ የሶቭየትን ኃይል ከተዋጉ በኋላ ወደ የመን የመጡት የአፍጋን-አረብ ወደ ዘመቶች ይገኑበታል።
ዴቭ ጋቭላክ ለአሜሪካ ድምፅ ዜና አገልግሎት ከካይሮ።
ይህ የአሜሪካ ድምፅ ነው።
ቶም ክሮስቢ ነኝ።
ስንገልፀው እንደነበረው የእስራኤል ጠቅላይ ሚኒስትር ኢሁድ ባራክና የፍልስጤም መሪ ያሲር አራፋት በዚህ ሳምንት መገባደጃ ከፕሬዚዳንት ክሊንተን ጋር ለየብቻ ሊወያዩ መሆኑን ኋይት ሃውስ አረጋግጧል።
እስከዚያው ድረስ በዌስት ባንክ ጐዳናዎችና በጋዛ ሰርጥ ተከታታይ ችግር ነበር፤ እሁድ ዕለት ከእስራኤል ወታደሮች ጋር በነበረው ግጭትም ቢያንስ ሁለት ተጨማሪ ፍልስጤማውያን ተገድለዋል።
አራፋት ሪብሸኞችን ተቆጣጥረው ለስምምነት ወደሚደረገው ውይይት እንዲመለሱ ጠቅላይ ሚኒስትር ባራክ ልብ የሚነካ ልመናን ያዘለ ጥሪ ቢያደርጉም ችግሩ መቀስቀሱን ላውሬ ካስማን ገልጿል።
ከ30 በላይ ቁስለኞች መኖራቸውን ፍልስጤማውያን ቅዳሜ ዕለት ገልጸዋል።
ነገር ግን ሁለቱም ወገኖች ተኩስ እንዲቆም ረቡዕ ሌሊት ከተስማሙ ወዲህ የውጊያው ሁኔታ ወደ አመፅ ደረጃ ዝቅ ማለቱን ሪፖርቱ ገልጿል።
ከእስራኤል ወታደሮች ጋር በተፈጠረው ግጭት ከ170 የሚበልጡ ፍልፋጤማውያን እንደሞቱና ከ6000 በላይ እንደቆሰሉ ተገልጿል።
በርካታ የእስራኤል ወታደሮችና ሰላማዊ ሰዎችም ተገድለዋል።
በደቡብ ምሥራቅ ኢየሩሳለም ሁለት በአስራ ቤት የሚገኙ ወጣቶች በመገደላቸው ይህንን በመቃወም የምሥራቅ ኢየሩሳሌም ነጋዴዎች ሱቆቻቸውን እንዲዘጉ ተገፋፍተዋል።
በቅርቡ በተቀሰቀሰው አመፅ ሳቢያ የአረቦችም ሆነ የእስራኤሎች የሥራ እንቅስቃሴዎች እየተጓጐሉ ነው።
ከቴል አቪቭ አጠገብ በምትገኘው ጃፋ የምትባል የአረቦች ከተማ የሚኖር አንድ ባለሱቅ ግጭት ከተፈጠረ ከጥቂት ሳምንታት በፊት አንስቶ ወደ አካባቢው ጥቂት እስራኤሎች መምጣታቸውን በቅሬት ገልጿል።
ጃፍ ምንጊዜም በእስራኤሎችና በውጭ ቱሪስቶች ትደምቃለች።
ሥራችን ሁሉ ሙሉ በሙሉ በአይሁዶች ላይ የተመሠረተ ነው።
እነሱ ካልመጡልን በእርግጥ ምንም መሥራት እንችልም።
ማለቴ ከዚህ ያሉ 20000 አረቦች በአይሁዶች ትከሻ እስከኖሩ ድረስ አይሁዶች ወዲህ መጥተው ካልገበዩ ምን ይፈጠራል።
ስለዚህ መኖር አንችልም፤ ማለቴ በእርግጥ ከአሁኗ ቅፅበት ጀምሮ ሙሉ በሙሉ ሽባ ሆነናል።
የእስራኤል ጠቅላይ ሚኒስትር ኢሁድ ባራክና የፍልስጤም መሪ ያሲር አራፋት ውጥረቱን ለማርገብና የሰላም ሂደቱን ለመቀጠል ከፕሬዚዳንት ቢል ክሊንተን ጋር በተናጠል ለመወያየት ተስማምተዋል።
ስብሰባው ከማክሰኞው የዩ.ኤስ ፕሬዚዳንታዊ ምርጫ በኋላ በሳምንቱ መገባደጀ ላይ ይካሄዳል።
ላውሬ ካስማን፣ ለአሜሪካ ድምፅ ከእየሩሳሌም።
የዩ.ኤስ መከላከያ ሚኒስትር ዊሊያም ኮኸን ከአካባቢው መሪዎች ጋር ስብሰባ ለማካሄድ ወደ ዘጠኝ የመካከለኛው ምሥራቅ ባሕረ ሰላጤ አገሮች በሚቀጥለው ሳምንት ለመሄድ አቅደዋል።
ሚስተር ኮኸን ሳውዲ አረቢያን፣ ኩዌትን፣ ባሕሬንን፣ ኦማንን፣ የተባበሩት አረብ ኢሚሬቶችን፣ እስራኤልን፣ ዮርዳኖስንና ግብፅን ለመጐብኘት በሚቀጥለው ማክሰኞ ይነሣሉ።
ሚኒስትሩ ከእነዚህ አገሮች የመከላከያ ባለሥልጣናት ጋር እንደሚወያዩና እንዲሁም በአካባቢው ያሉትን የዩ.ኤስ ሠራዊት አባላትን እንደሚጐበኙ ፔንታጐን ገልጿል።
በባሕረ ሰላጤው አገሮች ያለው የዩ.ኤስ የጦር ኃይል 17 መርከበኞች የሞቱበት በዩ.ኤስ የጦር መርከብ ኮል ላይ የአሸባሪዎች ነው የተባለው የቦምብ ፍንዳታ ከደረሰበት ካለፈው ወር ጀምሮ በከፍተኛ ጥንቃቄ ላይ ይገኛል።
ኮል በየመን ወደብ ኤደን ነዳጅ በመሙላት ላይ እንዳለች በቦምብ ፍንዳታ ተመትታለች።
የእንግሊዝ ጠቅላይ ሚኒስትር ቶኒ ብሌር በደኀንነት፣ በውጭ ፖሊሲና በኢኮኖሚያዊ ጉዳዮች ላይ ከቭላድሚር ፑቲን ጋር ለመወያየት ዛሬ ሩሲያ ገብተዋል።
እንዲሁም የዩ.ኤስንና የሩሲያን የረጂም እርቀት ሚሳየሎችን በጣም ለመቀነስ ሩሲያ ባቀረበችው አዲስ ሐሳብ ላይ እንደሚወያዩ ይጠበቃል።
ለአሜሪካ ድምፅ ላሪ ጀምስ ከሞስኮ።
በአንድ ቀኑ ጉብኝት ከፍተኛውን ቦታ የሚይዘው ማክሰኞ ዕለት የሚያደርጉት ሶስት ሰዓት የሚፈጅ ውይይት ነው፤ በዚህም ውይይት እስትራቴጂያዊ የኒውክሌር ጦር መሣሪያዎችን ቁጥር ከ1500 በታች ለመቀነስ ሩሲያ በቅርቡ ያቀረበችውን ጥሪ ጨምሮ ሚስተር ብሌርና ሚስተር ፑቲን ሰፋ ባሉ ጉዳዮች ላይ ትኩረት ያደርጋሉ።
ፕሬዚደንት ክሊንተን የዚህ ዓይነቱ ስምምነት እንደሚቻል ገልጸው ግን በመጀመሪያ ደረጃ አሜሪካ ባቀረበችው የሚሳየል የመከላከያ ሥርዓት መልካም ተግባር ማከናወኗን ሞስኮን ማሳመኑ አስፈላጊ ይሆናል ብለዋል።
ዩ.ኤስ በ1972 ያደረገችውን ፀረ-ቦልስቲክ ሚሳየል ስምምነት ልታሻሽለው ትፈልጋለች፤ ስለሆነም የዚህ ዓይነቱን ሥርዓት ማስፋፋት ትችላለች።
ሩሲያ እንዲህ ዓይነቱ እንቅስቃሴ አዲስ የጦር መሣሪያ ስምምነቶችን እንደምትቀድና ዩናይትድ እስቴት በዚህ ከገፋችበት የጦር መሣሪያ ቅነሳን በተመለከተ ንግግር ማድረጓን እንደምታቆም ዝታለች።
ሚስተር ፑቲን ስለመደበኛ ኃይሎችን አውሮፖ ውስጥ የደረገውን ስምምነት በተመለከተ የወጣውን ማሻሻያ በፍጥነት እንዲያጸድቅ የሩሲያን ፖርላማ እሁድ ዕለት ጠርተዋል።
ያ ስምምነት የተገነጠለችውን ቺቺኒያን ጨምሮ በአገሪቱ አንዳንድ ክፍሎች ውስጥ ሩሲያ ከኒውክሌር ውጭ የሆኑትን የጦር መሣሪያዎች ይበልጥ እንድትቀንስ የሚጠይቅ ነው።
ፕሬዚደንት ፑቲን ሩሲያ አሁንም የገባችውን ቃል በቺቺኒያ ላይ እየጣሰች መሆኗን አምነው ዋናው ዓላማዋ በአካባቢው የጦር መሣሪያ መቀነስ እንደሆነና ይህ ጊዜያዊ ሁኔታ መሆኑን ተናግረዋል።
እንዲሁም ሌሎች 29 ፈራሚዎች ስምምነቱን በመረዳታቸው አመስግነዋል።
በመጭዎቹ ዓመታት አውሮፖ ውስጥ አስተማማኝ ደኀንነትን ለማረጋገጥ ጠቃሚ መሣሪያ የሆነውን ይህን ስምምነት ሩሲያ ሙሉ በሙሉ እንደምትደግፍ ተናግረዋል።
የመጀመሪያው ስምምነት በ1990 ተፈርሞ በኔቶና በቀድሞው የዋርሶ ፖክት በብዙ ሺ የሚቆጠሩ ከባድ የጦር መሣሪያዎች እንዲወድሙ አድርጓል።
ቶኒ ብሌር ሚስተር ፑቲን ከመመረጣቸው በፊት እንኳን ከአዲሱ ፕሬዚዳንት ጋር ለመገናኘት ባለፈው ማርች ወደ ሩሲያ የመጡ የመጀመሪያው የምዕራብ መሪ ናቸው።
የሩሲያ መሪ ይህን ውለታ የመለሱት የመሪነቱን ሥልጣን ከያዙ በኋላ ከመጀመሪያ የውጭ አገር ጉብኝታቸው ለንደንን አንዷ እንድትሆን በማድረጋቸው ነበር።
ሁለቱ በዚህ ዓመት አራት ጊዜ ተገናኝተዋል።
ከዚህ ሞስኮ ውስጥ ያሉ ተንታኞች እንግሊዝ ለሁለቱም ለአውሮፖና ለዩናይትድ እስቴት እንደ ድልድይ በመሆን ጠቃሚ የሆነ ሚና መጫወት እንደምትችል ያምናሉ።
ንግድም እንዲሁ በንግግራቸው ላይ በስፋት እንደሚነሣ ተጠብቋል።
እንግሊዝ ከዩናይትድ እስቴትና ከጀርመን ቀጥላ ሩሲያ ውስጥ 1 ቢሊዮን ትንሽ በለጥ የሚል መዋዕለ ነዋይ በሥራ ላይ አውላ 3ኛውን ደረጃ ይዛለች።
ላሪ ጀምስ ለአሜሪካ ድምፅ ዜና ከሞስኮ።
ከንግድ ዋና ከተማ ከሌጐስ ወጣ ብሎ የሚገኝ የነዳጅ ቧንበ ፈንድቶ በእሳት በመያያዙ ናይጄሪያ ውስጥ ከ50 የሚበልጡ ሰዎች ሞተዋል።
ሐሙስ ዕለት በፍንዳታ የተቀጣጠለው እሳት ከቁጥጥር ውጭ በመሆን በመንግሥት የሚመራው የናይጄሪያ ብሔራዊ ፔትሮሊየም ኮርፖሬሽን ንብረት የሆነው ዲፖ ነዳጅ በመቅዳት ላይ እንዳለ በእሳቱ ተያያዘ።
በእሳት የተቃጠሉ ሰዎች በተለበለበው ቦታ ላይ ተረፍርፈው እንደነበሩና በነበልባሉ ጉዳት ደርሶባቸው በሕይወት የተረፉ ብዙ ሰዎችም እርዳታ እየተደረገላቸው እንደነበር የዓይን ምስክሮች ተናግረዋል።
የፔትሮሊየሙ ኩባንያ ቃል አቀባይ እንደተናገረችው እሳቱ የተነሣው በተንኮለኛ ሰዎች ነበር።
የአሜሪካ ድምፅ በተለያዩ በርካታ ጉዳዮች ላይ የለያዩ አመለካከቶችን ያቀርባል።
የዩናይትድ እስቴትን መንግሥት ፖሊሲዎች የሚገልጸውን ርዕስ አንቀጽ ቀጥለን እናቀርባለን።
ለ20 ዓመታት ያህል ኤድስ ያመጣውን ጣጣ ለመቋቋም ዓለም እየተጋፈጠ ነው።
ከ1988 ጀምሮ የታህሳስ የመጀመሪያውን ቀን የዓለም የኤድስ ቀን እንዲሆን በተባበሩት መንግሥታት ተወስኗል።
በዓለም ውስጥ ለተላላፊ በሽታዎች ቀንደኛ ምክንያት በሆነው በኤድስ ላይ በሚደረገው ዘመቻ ፈጣን ትብብር ለማድረግና መረጃዎችን ለማሰራጨት ጊዜው አሁን ነው።
የተላላፊው በሽታ ሁኔታ የሚቀፍ ነው።
የተባበሩት መንግሥታት አዲስ ጥናት እንደሚያሳየው ባለፈው ዓመት አምስት ሚሊዮን ሰዎች ኤድስን በሚያስከትለው ቫይረስ በኤች.አይ.ቪ ተበክለዋል።
ተላላፊው በሽታ ከመጣ ወዲህ 22 ሚሊዮን ሰዎች በዚሁ በሽታ ሞተዋል።
በበሽታው የመያዝ ሁኔታ በአዋቂዎች ላይ እየቀነሰ ሲሄድ በልጆች ላይ እየጨመረ ሄዷል።
ይህም ሁኔታ ጐልቶ የታየው በበሽታው የተያዙ እናቶች በሚወልዱበት ጊዜ በሽታውን ወደ ልጆቻቸው በሚያስተላልፉባቸው ከሳሃራ በታች ባሉ አገሮች ነው።
በዓለም ውስጥ ከኤድስ ጋር በተያያዘ በሽታ ከሞቱት ሰዎች ውስጥ አራት-አምስተኛውን የያዙት የአፍሪካ አገሮች ናቸው።
በአንዳንድ የአፍሪካ አገሮች ከአራቱ አዋቂ ሰዎች አንዱ በኤች.አይ.ቪ የተያዘ ነው።
ግን በምሥራቅ አውሮፖ በበሽታው የሚያዙ አዳዲስ ሰዎች እንደ አሸን እየፈሉ ነው።
ሩሲያ ውስጥ በዚህ ዓመት በበሽታው የሚያዙ ሰዎች ቁጥር በእጥፍ ጨምሮ ወደ 300,000 ደርሷል።
ደቡብና ደቡብ ምሥራቅ እስያ ለከባድ አደጋ የተጋለጡ አካባቢዎች ናቸው፤ አምስትና ሶስት አራተኛ ሚሊዮን አዋቂዎችና ልጆች አሁን ከኤች.አይ.ቪ ወይም ከኤድስ ጋር ይኖራሉ።
በጣም በርካታ በሆኑ አገሮች ውስጥ ስለ ኤድስ መወያየት የተከለከለ ነው፤ በሽታውም በምስጢርና በተሳሳተ መረጃ ተሸፋፍኖ ተቀምጧል።
ግን አሰቃቂው የእስታቲስቲክ መረጃ ግልጽ እንዳደረገው በኤድስ በጣም የተጠቁ አገሮች ሕዝቦችና መንግሥታት የተላላፊውን በሽታ ስፋት አምኖ መቀበልና ይህንም ለመቋቋም ቆራጥ እርምጃ መውሰዳቸው ወሳኝነት አለው።
ፕሬዚዳንት ቢል ክሊንተን እንዳሉት ዝምታውን ሰብሮ ለመውጣት፣ እፍረቱን ለመዋጋትና ከኤች.አይ.ቪና ከኤድስ ጋር አብረው የሚኖሩትን ሰዎች መብት ለመጠበቅና በበሽታው የተያዙ ሰዎች የሚፈልጉትን እንክብካቤና ሕክምና እንዲያገኙ ለመርዳት በአንድ ላይ ሆነን መሥራት ይገባናል።
በዚህ አውዳሚ በሆነ ተላላፊ በሽታ ከአንዣበበው አደጋ ዓለምን ሙሉ በሙሉ ነፃ እስከምናደርግ ድረስ በተጋድሎው ሜዳ እንደምንቆይ ቃል መግባት አለብን።
በአሜሪካ ድምፅ በሌላ ሰዓት ለሚተላለፉ ዜናዎችና መረጃዎች እንኳን ደህና መጣችሁ።
አሁን የአሜሪካን ድምፅ ዜና ይዤ ያቀረብኩት ዳቪድ ቻድዊክ ነኝ።
ኮሎምቢያ ውስጥ በወታደሮችና በአማጽያኑ መካከል ለሶስት ቀናት በተካሄደው ውጊያ የሞቱት ሰዎች ቁጥር ከ100 በላይ ደርሷል።
በሰሜን ምዕራብ በሚገኙ የባጋዶና ዳቤባ ከተሞች አካባቢ በተፈጠረው ውጊያ ቢያንስ 54 ወታደሮችና 50 ደፈጣ ተዋጊዎች ሞተዋል።
በእነዚያ ሁለት ከተሞች ከሞላ ጐደል ሁሉም ሕንፃዎች ማለትም የመንግሥት ሕንፃዎች መውደማቸው ተገልጿል።
ጦርነቱ ረቡዕ የተጀመረው የኮሎምቢያ አማፅያን አብዮታዊ ጦር በብዙ የሰሜን ምዕራብ ከተሞች ላይ ውጊያ በመክፈታቸው ነበር።
አንድ የጦር ሄሊኮኘተር ፓናማ ድንበር አጠገብ ተከስክሳ በውስጧ የነበሩት 22 ሰዎች በሙሉ ሞተዋል።
በደቡብ እስያ፣ የባንግላዴሽ ውስጥ የሞንግላ ደቡብ ምዕራብ ወደብ ባለሥልጣናት ቢያንስ አራት ሰዎችን ገድሎ 58 ሰዎችን ያቆሰለውን ሽብር እንዲያቆሙ ለሠራዊቱ ጥሪ አድርገዋል።
ችግሩ የተከሰተው ሥራ ያቆሙ የመርከብ መቆሚያ ሠራተኞች የወደቡን ባለሥልጣናት ቢሮዎች ለመውረር ሲሞክሩ ፖሊሶች እነሱን ለመበተን በተኮሱበት ጊዜ ነበር።
አድማ ያደረጉት ሰዎች ጥያቄ ጭነት ለማራገፍና ለመጫን ብዙ ሠራተኞች ይቀጠሩ የሚል ነበር።
ከሚቀጥለው ዓመት መጀመሪያ አንሥቶ ጐብኝዎች ካሊፎርኒያ ውስጥ ባለው በዩሴሚታ ብሔራዊ ፖርክ አንዳንድ ለውጦችን ያያሉ።
በየአመቱ የሚመጡትን አራት ሚሊዮን ቱሪስቶችን ምክንያት በማድረግ ግዙፍ የሲኩያ ዛፎችን፣ ያማሩ ሸለቆዎችንና ፏፏቴዎችን ለመጠበቅ የሚያስችል አዲስ ዕቅድ ወጥቷል።
በአዲሱ ዕቅድ መሠረት ጐብኝዎቹ በመኪና ወደ ፖርኩ ለመሄድ ያላቸው ዕድል በጣም የጠበበ ነው።
343 ሚሊዮን ዶላር የሚፈጀው ዕቅድ የትራፊክ መጨናነቅን ለማቃለል አውቶቡሶች የሚመላለሱበትን አዲስ ሥርዓት ይፈጥራል።
አንዲሁም በመስኮች ላይ ያሉትን መንገዶች ያስወግዳል፣ ተጨማሪ የእግረኛ መንገዶችን የመቻቻል፤ በተጨማሪም በ1997 ጐርፍ የተበላሸውን የድንኳን መትከያ ቦታ ይደለድላል።
የዩሴሚቲ ቃል አቀባይ እስኮት ገዲማን እንዳለው እነዚህ እርምጃዎች አከራካሪዎች ቢሆኑም በሥርዓት የመጠበቁ ጥረት የጐብኝዎችን ደስታ የሚያሰናክ አይደለም።
ስለሆነም ወደ ብሔራዊ ፖርክ የመግባትን ዕድል በእርግጥ ለመቀነስ አንፈልግም ወይም ውሱን አናደርግም፤ ግን ይህን ሁሉ ሕዝብ ለማስተናገድ በሚያስችለን ሁኔታ ድርጅቶችን፣ የመኪና ማቆሚያ ቦታዎችን፣ መሠረቱ ልማቶችን ለማመቻቸት እንፈልጋለን።
የተፈጥሮ ቦታዎችን ለመጠበቅ የአስተዳደር እስትራቴጂዎችን የምትፈልገው ዩሴሚቲ ብቻ አይደለችም።
አሪዞና ውስጥ ያለው ግራንድ ካኒዮን ብሔራዊ ፖርክ መጠነኛ የባቡር ሥርዓት እየዘረጋ ነው።
ኡታህ ውስጥ ያለው ዚኦን ብሔራዊ ፖርክም ተመላላሽ የአዉቶቡስ ሥርዓት ዘርግቷል።
ለአካባቢ አጭር መግለጫ፣ ሮዚኔ እስኪርብል ነኝ።
ፕሬዚዳንት ክሊንተን በስለላ የተፈረደበት አሜሪካዊ ከሰብአዊ ርኀራሄ አንፃር እንዲፈታ የሩሲያ ፕሬዚዳንት ቭላድሚር ፑቲን ትዕዛዝ እንዲሰጡ ግፊት እያደረጉባቸው ነው።
የሩሲያ መንግሥት የይቅርታ ኮሚሽን ኢድመንድ ፖፕ እንዲፈታ የሚደግፍ አስተያየት ከሰጠ በኋላ ሁለቱ መሪዎች ዛሬ በስልክ መነጋገራቸውን የኋይት ሐውስ ቃል አቀባይ ተናግሯል።
ኢድመንድ ፖፕ በገና በዓል ወደ አገራቸው እንደሚመለሱ የሩሲያ ከፍተኛ ባለሥልጣናት ቀደም ሲል ተናግረዋል።
የቀድሞው የዩ.ኤስ የመረጃ አገልግሎት መኮንን የሩሲያን ቶርፔዶ ምስጢራዊ መረጃ በሕገ ወጥ መንገድ ወስዷል በመባል ተከሶ የ20 ዓመት እሥራት ተፈርዶበት ነበር።
በኮሎምቢያ ሁለተኛ ከፍተኛ የማርክሲስት አማፂ ሠራዊት 42 ወታደሮችንና የፖሊስ መኮንኖችን ለቋል።
ብሔራዊ ነፃ አውጭ ሠራዊት ሰሜን ኮሎምቢያ ውስጥ የያዛቸውን ምርኮኛ ወታደሮች በነፃ ለቋል።
42ቱ እስረኞች ከሁለት ዓመት በፊት የተያዙት ከደፈጣ ተዋጊዎች ጋር በተፈጠረው ግጭት ነበር።
ከአንዳንድ ሕንፃዎች ወይም ከከተሞቻችን በአንዱ ዋና መንገዶች ፖሊሶች ያነከሱ ተቃዋሚዎችን እየጐተቱ ሲወስዱ የሚያሳዩ የዜና ፎቶዎች ሳይታዩ የሚያልፉት ቀናት እምብዛም ናቸው።
አሁን እየታዩ ያሉት የውርጃ ደጋፊዎችና ተቃዋሚዎች፣ የፀረ-ኒውክሌር አራማጆች፣ የእንስሳትን መብት ተከራካራዎች፣ ዘረኝነት ያሳሰባቸው የኮሌጁ ተማሪዎች፣ ፀረ-አፖርታይድ ቡድኖች፣ ራሳቸውን «ኤንቫይሮሜንታሊስትስ» ብለው የሚጠሩና በኤድስ ላይ የሚደረገው ጦርነት ዘገምተኛ በመሆኑ ያልተደሰቱ ሰዎች የሚያደርጓቸው እንቅስቃሴዎች ናቸው።
ምናልባት እሱ ላይጀምረው ይችላል፤ ግን በእርግጥ ሞሃንዳስ ጋንዲ አሁን ለምናውቀው አመፅ-አልባ የሆነ ለሕግ አልገዛም ባይነት ተቀባይነት ያለው መነሻ ሰጥቷል።
ማሃታማ  ወይም «ነብስ ያለው ታላቅ ሰው» ሕንድን በሚገዛው የእንግሊዝ መንግሥት ላይ በሰላማዊ ተቃውሞ ብዙ ዘመቻዎች እንዲደረጉ አነሣሥቷል።
ክፋቱ፣ የዌብስተር የሕይወት ታሪክ መዝገበ ቃላት እንደሚለው «ፖሊሲዎቹ ከቁጥጥሩ ውጭ በመሆናቸው አመፆችንና ሁከቶችን ፈጥረዋል፤» በኋላም ታድሶ የቀረበው ለሕግ አልገዛም ባይነት ዘመቻ «ለሽብርና ለዳግመኛ እስራት ዳርጓል።»
ጋንዲ ያደረገው ሁሉ ደጋፊ አይደለሁም፤ ግን ሕንድ በውጭ ኃይል ተይዛ ስለነበረና ሕንዶችም እነሱን በሚመለከቱ ጉዳዮች ላይ ለመሳተፍ ስለማይችሉ በአንዳንድ ጉዳዮች ላይ ጋንዲ ሕግን መጣሱ ተገቢ ምክንያት ነበረው።
የሆነ ሆኖ ዜጐች በምርጫ ሳጥን ለውጥ ለማምጣት ቀና መንገድ ካገኙ በአመፅም ሆነ ያለአመፅ ለሕግ አልገዛም ባይነትን ተገቢ አስመስሎ ለማቅረብ በጣም ይከብዳል።
በትክክለኛ መንገድ በሕዝብ የተመረጡ መንግሥታት በሰብአዊ መብቶች ሕገ መንግሥታዊ ጥበቃ ከተደገፉና እነዚህን መብቶች የሚተረጉም ነፃ ፍርድ ቤት ካለ አንዳንድ ግለሰቦች ወይም ቡድኖች አልተስማሙበትም ተብሎ ሕግን መጣስ ይቅርታ የሚደረግለት ጉዳይ አይሆንም።
ሕግ ሲጣስ የሚታይባቸው ግን ሙሉ በሙሉ የሌሎችን መብት ስለማይጋፉ ለመተቸት የሚያስቸግሩ ጥቂት ጉዳዮች ይኖራሉ።
ከአውቶቡሱ በስተኋላ አልቀመጥም በማለት እምቢተኛነት ያሳየችው የጥቁሯ ሴት የሮሳ ፓርክስ ጉዳይ እንደማስረጃ ሆኖ ሊቀርብ ይችላል።
ግን ብዙዎቹ አመፅ አልባ ለሕግ አልገዛም ባይነት ጉዳዮች ተስማሚ አይደሉም።
ሕዝቡ ሕግን የተከተለ ሰላማዊ ሰልፍን ከአመፅ አልባ ለሕግ አልገዛም ባይነት ጋር አንድ አድርጐ የማየት ዝንባሌ አለው።
ሁለቱም አመፅ አልባ መሆናቸው ትክክል ነው፤ ግን በሁለቱ መካከል መሠረታዊ ልዩነት አለ።
ሕጋዊ ሰላማዊ ሰልፍና ሌሎችም ሰላምን የማያደፈርሱ ወይም በሕዝብ ላይ ችግር የማይፈጥሩ ወይም በሌሎች መብት ላይ ጣልቃ የማይገቡ ስብሰባዎች በትክክል ነፃ ሥርዓት ባለው መንግሥት ዋስትና የሚሰጣቸው መብቶች ናቸው።
ለሕግ አልገዛም ባይነት፣ በአመፅም ሆነ ያለ አመፅ፣ ዓለም አቀፋዊ ሕግ መጣስ ነዉ።
የዚህ ውይይት ርዕስ አመፅ አልባ ለሕግ አልገዛም ባይነት ነው፤ ግን ወደዚያ ከመሄዳችን በፊት ስለሕጋዊ ሰላማዊ ሰልፎች ጥቂት ተጨባጭ አስተያየቶችን ልስጥ።
እነዚህ ነገሮች ቅሬታን ለመግለጽ የሕዝብን ስሜት ለመሳብ ይጠቅማሉ፤ ግን በጠብ ውስጥ ስለዚህ ጉዳይ ማንንም ለመስተማር የሚሰጡት ጠቀሜታ በጣም አናሳ ነው።
በድራማ መልክ በቴሌቪዥን የሚቀርበው ፊት ለፊት መገጣጠም ሰውን ሲያስደስት መታየቱ መፈክሮችን አዘውትሮ ማሰማትን፣ በኮርማ ቀንድ መዘመርን፣ የተዋጊነት የሰውነት እንቅስቃሴ ማድረግንና ሌሎችንም በስሜት የተነሣሡ ታክቲኮችን ማሳየትን ያደፋፍራል።
የሠለጠኑ ንግግሮችና ስምምነት የሚጀምርባቸው ሁኔታዎች ባልበሰለ የሚዲያ ቃለ መጠይቅ በተቀሰቀሰ የጠላትነት ሁኔታ ውስጥ ተውጠው ይቀራሉ።
ግፋ ቢል ሰላማዊ ሰልፎች በጣም የሚደጋገሙና በአሰልቺ ሁኔታ አንድ ዓይነት የሆኑ ናቸው፤ ቢያንስ ቢያንስ ሕግን ለመጣስ ወደሚያመሩ ሁኔታዎች ቀስቃሾች ሊሆኑ ይችላሉ።
ሰላማዊ ሰልፎች የተነሱበትን ቅሬታ ትተው እንደ ሁኔታው ተለዋዋጭ በሚሆኑበት ጊዜ በተለይ ወደ ወንጀለኛነት ጠባይ ለማዝቀጥ ተስማሚ ናቸው።
ልክስክስ ወንጀለኞችና ሁኔታውን ለማየት ጓጉተው ጐዳና ላይ የወጡ ሰዎች ከሰላማዊ ሰልፈኛው ኋላ ይለጠፉና ድንጋይ ለመወርወር፣ መኪና ለመስበር፣ ቤት ለማቃጠል፣ መስኮት ለመስበር፣ ለመዝረፍ፣ ኪስ ለማውለቅና አጠቃላይ የዱርዬነት ተግባር ለመፈጸም ሰልፉን እንደምክንያት ይጠቀሙበታል።
ወዲያውኑ የሰልፉ ዋና ዓላማ በሙሉ በሕዝቡ ትርምስ ውስጥ ይጠፋል።
ዓላማን ለማሳካት የተሻሉ መንገዶች አሉ።
ወንጀልን ብቻ ሊስብ ከሚችለው ሕጋዊ ሰላማዊ ሰልፍ ይልቅ አመፅ አልባ ለሕግ አልገዛም ባይነት እንደ ዋና ነገር ከተቆጠረ ለዚህ በቂ ምክንያት ለመስጠት ያስቸግራል።
አንዳንድ ሰዎች ሕግን በመጣስ የሚፈጸም አነስተኛ ወንጀል፣ በንብረት ላይ የሚፈጸም አነስተኛ ጥፋት ትራፊክ መዝጋትና የመሳሰሉት ጉዳት የላቸውም ይላሉ።
ይህ በጣም ጠቃሚ ለሆነ ዓላማ ተግባራዊ እርምጃን ለማነሣሣት የሚከፈል አነስተኛ ዋጋ ነው።
ወንጀሎቹ ትንሽ መስለው ይታያሉ፤ ግን የሚከፈለው ዋጋ ብዙ ነው።
ይህን ለማብራራት ሁለት ጉዳዩች ቀርበዋል።
በአንድ በሆነ መንገድ በፍጥነት መንዳትን ወይም የፖሊስ መኪና በግዴለሽነት ያደረሰችውን አደጋ በመቃወም በአካባቢው የተደረገ ሰልፍ አለ እንበል።
ተቃዋሚዎቹ ትራፊኩን ዘግተው መንገድ ላይ ተጋድመዋል፤ የሚመለከታቸውባለሥልጣናት ተሸክመው እስከሚወስዷቸው ድረስ ከዚያ እይንቀሳቀሱም።
በትራፊኩ መዘጋት የቆመ አንድ ሰው የልብ ድካም አለበት እንበል።
ይህን ሰው ወደ ሆስፒታል በፍጥነት ለመውሰድ አምቡላንስ የሚገኝበት ምንም መንገድ የለም።
ሞተ።
ሰልፉ ዓመፅ አልባና አነስተኛ ወንጀል ያስከተለ ነበር፤ ግን በዚያ ሰውዬ ላይ ያስከተለው ነገር አመፅ ያስከተለና የመጨረሻ ነበር።
በቀጥታ ለሕዝብ በሚተላለፍ ፕሮግራም ለአንድ ስመ ጥር ለሆነ ሰው የሚቀርበውን ቃለ መጠይቅ ቴሌቪዥን ጣቢያው እያስተላለፈ ነው እንበል።
ፖለቲከኛው በቴሌቪዥን መቅረቡ በጣም አከራካሪ ነበር፤ እና በቅርቡም በአንዳንድ ቡድኖች መካከል ከፍተኛ ጥላቻ አትርፏል።
የእሱን በቴሌቪዥን መቅረብ በመቃወም በዕቅድ የተነሱ በርካታ የእስቱዲዮ ተመልካቾች ፕሮግራሙ እንዲቋረጥ ለማድረግ እጅ ለአጅ ተያይዘው በቴሌቪዥኑ ካሜራ ፊት ለፊት ተደረደሩ።
የቴሌቪዥኑ ድርጅት ለአድቨርታይዘሮች ገንዘብ መልሶ መክፈል ስለነበረበት ብዙ ገንዘብ ከሰረ፤ ክብሩንም አጣ።
ተቃዋሚዎቹ አመፅ-አልባ ነበሩ፤ ግን ሕግ በመጣሳቸው ያስከተለው ውጤት በእነሱ ክርክር ውስጥ ያልገቡትን የሌሎች ሰዎች መብት በጣም ጐድቷል።
ቴሌቪዥኑ አመፅ-አልባ ለሕግ አልገዛም ባይነትን ለሕዝብ በማሳወቅና በማዳበር ከሚጠበቅበት በላይ ሠርቷል ለማለት ይቻል ይሆናል፤ እናም ከላይ የቀረበው ሁለተኛው ሁኔታ በመዘዝነት የመጣ ጉዳይ ነው።
ወይም የቴሌቪዥን ድርጅቱ ምንም የሚከስረው ነገር የለም ይሆናል።
ጌራልዶ ወይም ፊል ሌላ ካሜራ ይዞ ተደርድረው ለቆሙት ተቃዋሚዎች ቃለ መጠይቅ ያደርግላቸው ይሆናል።
ሌሎች ሰዎችን በተዘዋዋሪ መንገድ ብቻ የጐዳውን፣ እንደገናም በአጠቃላይ በሕዝቡ ላይ ያደረሰውን ሊጠገን የማይችል ውድመት ያደረሰውን አመፅ-አልባ ለሕግ አልገዛም ባይነት ሌላ ምሳሌ እስቲ ለትንሽ ጊዜ እንመልከት።
«ከግብረ ገብነት ውጭ የሆነ» ብለው በሚጠሩት ጦርነት በተቀሰቀሰ ቁጣ ሊሸፋፍኑት በሚሞክሩት በሕግ አልገዛም ባይነት የሚፈጽሙት የፈሪነት ድርጊት ብሔራዊ አቋምን ያዳክማል፣ በግጭቱ የሚያኮራ ሥራ በሠሩትም ላይ ተጨማሪ ሸክም ይጥልባቸዋል።
«ግብረ ገብነት የጐደለው» ብለው የቆጠሩትና በጦርነት ወቅት የተፈፀመ የጭካኔ ስራ በሚል ካባ ለመሸፈን የሞከሩበትን ሕዝባዊ እምቢተኝነታቸውን ያሳየ የፈሪ እርምጃ፣ የብሔራዊ አቋሙን በማድከምና በጥሉ ወቅት በክብር ላገለገሉት ሁሉ ተጨማሪ ጫናዎችን ጥሎባቸዋል።
እንዲኮበልሉ ግፊት ያደረጉትና የደገፉት በመንግሥት ውስጥና ውጭ ያሉት መሪዎች እንኳን በከባድ ስህተት ውስጥ ናቸው፤ በዚህም ለጠላት የፕሮፖጋንዳ ሰዎች ታላቅ እርዳታና ምቾት ይሰጧቸዋል።
በቬትናምና በካምቦዲያ የተፈጸመው የሕዝብ ጭፍጨፋ ሞራለቢስ እንዲሆኑ በተደረጉ ሰዎች አእምሮ ምንም ክብደት ሳይሰጠው መቅረቱ በጣም የሚያስገርም ነው።
የከፋ ሆኖ የቀረው ልበ ቅን ግን ገራገር የሆነው የዩናይትድ እስቴትስ ፕሬዚዳንት ቬትናም ውስጥ ለተዋጉትና ለሞቱት የመጨረሻው መጥፎ ስም መስጠታቸው ነበር።
«የሕዝቡ ቁስል እንዲያገግም» በሚል ሽፋን ፕሬዚዳንት ካርተር በብዙ ሺህ የሚቆጠሩትን ለወታደርነት በግዴታ ከመመልመል ያመለጡትን ይቅርታ መጠየቃቸው ጦርነቱን «ከግብረ ገብነት ውጭ የሆነ» ብለው ለተናገሩት ቃል ክብር መስጠት ነው።
ይህ በምሳሌነት ከተቀመጠ የሚቀጥለው ትውልድ አሜሪካን እንዲከላከል ጥሪ ቢደረግለት ከጦርነቱ አደጋ ለመዳን ፍላጐቱ አሸንፎት በቀላሉ ጦርነቱን ከግብረ ገብ ውጭ ነው ብሎ በመጥራት ጦርነቱ እስከሚያበቃ ድረስ ቢደበቅ ማን ነው የሚያማርረው?
በመጨረሻም፣ በአሁኑ ጊዜ በስፋት የሚዲያ ሽፋን የተሰጠው አመፅ አልባ ለሕግ አልገዛም ባይነት ከመጠን በላይ እየጐላ መምጣቱን መጠቆሙ ጠቃሚ ነው።
ሕግ ሲጣስ የሚያሳይን አንድ ነገር በቀጥታ እንዲያስተላልፍ በቴሌቪዥን ዕድል ቢሰጠው ሌላ ሁለተኛ ጥሪ አያስፈልግም።
ይህም ለሕግ አንገዛም ባዮች የሚያካሂዱትን ሰልፍ የሚመሩት ሰዎች ዓላማቸው ምንድን ነው ወደሚለው ጥያቄ ያመራናል።
ራሳቸው በሕዝብ ዘንድ ለማስተዋወቅ ነው ወይስ ዓላማቸውን?
በልማድ የተደረሰበት አንድ ጥሩ ነገር አለ፦ ባጋጣሚ መሪው ቅን ቢሆንም፣ ንቅናቄው መሪውን ከሚፈጥር ይልቅ መሪው ንቅናቄውን ቢፈጥር በጣም የላቀ ነው።
በየትኛውም ጉዳይ ቢሆን፣ ለሕግ አልገዛም ባይነትን ድርጊት እየተከታተልክ ተቃውሞ የተነሳበት ጉዳይ በደንብ ተረድተኽው ከሆነ እስቲ ራስህን ጠይቅ።
ካልተረዳህ፣ ምናልባት ጠብ ስለፈጠረው ጉዳይ በእርጋታና በብስለት የሚደረገውን ክርክር በሚገባ በአየር ላይ ማስተላለፍ ትክክለኛው መንገድ ሊሆን ይችላል።
ሚስተር አግኔው ከ1969 ጀምሮ ሥልጣኑን በፈቃዱ እስከሚለቅ ድረስ የዩ.ኤስ ምክትል ፕሬዚዳንት ነበር።
በሚመጣው ዓመት በሀገሩ ለሚደረገው ፕሬዚዳንታዊ ምርጫ መሪ ተወዳዳሪ የሆነው ማሪኦ ቫርጋስ ሎሳ የሚያስቀና ሁኔታ መገኘት ይኖርበታል።
ግን አገሩ ፖለቲካዊ ዕይታ በተለይም በዲሞክራሲና በነፃ ድርጅቶች የሚያምን -- በላቲን አሜሪካውያን ዓይን ቀኝ ክንፍ የሚባል--ሰው የግድያ ታርጌት የሚሆንባት ፔሩ ናት።
በአሁኑ ጊዜያት በአብዛኛዎቹ ፔሩአውያን ዘንድ ለሕዝብ ሥልጣን ፍላጐትን ማሳየት በተለይም በደራሲነቱ በዓለም ዓይን ከፍተኛ ቦታ ለተሰጠው ለሚስተር ሻርጋዝ ሎሳ እንደጀግንነት ምልክት የሚታይ ነው።
በላቲን አሜሪካ ከባርሴሎና እስከ ኡሿያ በሚኖሩ የእስፔን ዘሮች ዘንድ እንደ ኮከብ የፊልም ተዋናይ በተቆጠረበት፣ በሁሉም ዘንድ ተቀባይነትን በማግኘት የትም ቦታ በሚታተመው መጽሐፉ በሚያገኘው የደራሲ ዋጋ ሚስተር ቫርጋስ ሎሳ ተንደላቆ የሚኖርና ፔሩም ለእሱ የማትስማማ የተመሰቃቀለ ሕይወት ያለባት ተስፋ ቢስ አገር እንደሆነች በመቁጠር ለፖለቲካዊ ንቃተ ኀሊናው መፅናኛ በማድረግ መኖር ይችል ነበር፤ ይህንንም «ካቴድራል ውስጥ የተደረገ ጭውውት» በሚል ርዕስ በወጣትነት ዘመኑ አገሪቱ በወታደራዊ አምባገነንነት ሥር በነበረችባቸው ዓመታት ስለነበረው ሁኔታ በጣም አስደናቂ በሆነ ድራማዊ አቀራረብ ተሃድሶአዊ እንድታመጣ የተቻለውን ሁሉ አድርጓል።
ግን ትንሽ ሲያቅማማ ከቆየ በኋላ ወደ ፖለቲካዊ መድረክ ተመልሷል፤ እንዲሁም እስካሁን ድረስ ስለፔሩ ልብ ወለድ መጻሕፍትን ጽፏል።
«ተረት ተናጋሪው» /ፋራር፣ እስትራውስ እና ጊሮውክ 246 ገጽ፣ $17.95/ መጽሐፍ በሄለን ላን በግሩም ሁኔታ ተተርጉሞ ፔሩ አሁን ካለችበት ኢኮኖሚያዊ ውድቀት ከመግባቷ በፊት ለመጀመሪያ ጊዜ በ1987 በእስፔንኛ ቋንቋ ታትሞ ወጥቷል።
እናም በማንኛውም መንገድ ቢሆን ታሪኩ የተጻፈው በደጋማ አካባቢዎች የነበረው የደፈጣ ተዋጊዎች ጦርነት በወጣ ያውጣው በሚል ዓላማ ወደ ማህል አገር ከመስፋፋቱ ትንሽ ቀደም ብሎ ነበር።
እስካሁንም እንኳን የፔሩን ተራማጅና ኋላ ቀር ባሕል አጣምሮ የቃዘው ክር የሚታይበት አፈታሪክ የመጀመሪያው አረፍተ ነገር «ያልታደለችው አገሬ» በማለት የሚገልጽ ነው።
ተራኪው የሚያወራው በኤንድስ ሕንዳውያን መካከል ተዘርግቶ የነበረው አንፀባራቂው የማኦኢስቶች ጐዳና ስለመውደሙ ወይም ከፔሩ የጐማ ሽያጭ ገንዘብ ጋር ወይም የኮኬን ንግድ ከሚያስከትለው የሙስና ሁኔታ ጋር ስለተያያዘው ጉዳይ ሊሆን ይችላል።
ግን ይህ ተራኪ ለዜና እጅግም ስለማያጓጓውና በጣም ትንግርት ስላለው የፔሩ ክፍል--ከአማዞን ጫካ ጥግ ስለመሆኗ በሐሳብ ግጭት ውስጥ ወዲያውኑ ተስቦ ገባ።
ይህ ተራኪ በጋዜጠኝነት ተቀባይነት ያለው በአገሩ ባሕል ብቻ ያልተዋጠ ዓለም አቀፋዊ አመለካከትን የያዘ ጸሐፊና የሚስተር ቫርጋስ ሎሳን ሐሳብ የሚያጨናግፍ ነው።
ከፔሩ ነፃ ሆኖ አንዳንድ ነገሮችን ለመጻፍ ወደ ፍሎረንስ ሄዷል፤ ሚስተር ሻርጋስ ሎሳ ለተመሳሳይ ዓላማ ወደ ፓሪስ ሄዶ ነበር አሁንም አዘውትሮ ወደ ለንደን ይሄዳል።
ግን ይህ ተራኪ በፔሩ አማዞን ከሚገኙት ገና አውሬነታቸው ካልለቀቃቸው ከማቺጉኤንጋ ዘላን ነገዶች ጋር የተነሣቸው ፎቶግራፎች በአንድ የሥዕል አዳራሽ ታይተዋል።
እነዚህ ፎቶግራፎች አስደሳች ካለሆነው የተበታተነ ባህል ያገኘውን ልምድና በሳን ማርኮስ ሉማ ዩኒቨርስቲ ስለነበረው ጓደኛው ስለ ሳውል ዙራታስ ያስታውሱታል።
ሳውል የሰው ዘሮችንና አንዱ ከሌላው ጋር ግንኙነት የሚያጠና ሳይንሰ ጠንቃቃ ተማሪና እንደ ውጭ አገር ሰው ተለይቶ የሚታወቅ ነበር፤ ሲወለድ ከፊቱ ላይ ሰፊ ጥቁር ምልክት ስላለበት ሰዎች ማስካሪታ፣ ጭምብል ፊት እያሉ ይጠሩት ነበር።
ሳውል ስለ ማቺጉኤንጋስ በትምህርቱ ያውቅ ነበር፤ በእሱም አማካይነት ተራኪው በእስፔን ቀምበር ሥር ከወደቁ የሀገሬው ሕዝብ ሁሉ በተለየ መልክ ባህልም ሆነ ሕግ፣ ምንም ሆነ ምን ስለማይቀበሉት የምዕራቡንም ሥልጣኔ አሻፈረኝ ስለሚሉት ሰዎች ይበልጥ ለማወቅ ፍቅር አደረበት።
ሳውል በዚያ ወቅት አንትሮፖሎጂ በደግ መልክ እንኳን ቢታይ ውስጥ ውስጡን እንደሚቦረቡር የባህላዊ ኢምፔሪያሊዝም ቅርፅ ያለው፣ ላይ ላዩን እንደሚለፈልፉት ክርስቲያን ሚሽነሪዎች ዓይነት ተግባር ያለው መሆኑን ለማመን ቻለ።
ሳውል ባልታወቀ መንገድ ተሰወረ።
«ተረት ተናጋሪው» የሚለው የመክፈቻው ክፍል ሲያልቅ ያወቅነው ይህን ብቻ ነው።
የሚቀጥለው ድምፅ እንዲህ የሚል ነበር፤ «መጥፎ ነገር የለም፤ ንፋስ የለም፣ ዝናብ የለም።»
ሴትየዋ ንጹህ ልጆች ወለደች።
ታሱሪንቺ ለመብላት ሲፈልግ ወደ ወንዙ ውስጥ እጁን ከተተና ጭራውን የሚያወዛውዝ አሳ ይዞ ወጣ።
ይህም «ይንቀሳቀሳል፣ ይራመዳል።
በመቀጠል፣ በዝናብ ወይም ያለ ዝናብ፣ በየብስ ወይም በውሃ፣ ወደተራራው ይወጣል፣ ወደገደሉ ይገባል።»
ተራኪው ፈጽሞ አልታወቀም።
ታሪኮቹን ግርማ ባለው ቀላል መንገድ በራሱ በሆነ «ቋንቋ» ይናገራል።
የፈጠራ አፈ ታሪኮችና ኮስሞሎጂዎችና የአደን ታሪኮች አሉ--አጠቃላዩ ባህል በእነዚህ ህልም በመሰሉ ታሪኮች ተጠቃልሏል።
ማቺጉኤንጋ ባቀጣጠሉት እሳት ዙሪያ በሚነገረው የተረት ጊዜ ሚስተር ቫርጋስ ሎሳ ተገኝቶ በቴፕ የቀዳው ይመስላል።
በአንባቢው ላይ ለማሳደር ተስፋ ያደረገው ይህን ነበር፤ «በራሱ» ድምፅ ምዕራፎችን ይለዋውጣል፤ ከማቺጉኤንጋ ተረት ተናጋሪ «የተዋሰውን» ምዕራፍ እንበለው።
በአብዛኛው በመጽሐፉ ውስጥ በከተማውና በአማዞኒያውያን ባህል መካከል ምንም ቀጥተኛ ግንኙነት የለም።
ግን ሚስተር ቫርጋስ ሎሳ በፈጠረው የትረካ ሥልት አማካኝነት በሁለቱ መካከል የተፈጠረው ንፅፅር ሕይወት ያለው ይመስላል።
«የቫርጋስ ሎሳ» ድምፅ የእሱን ጀብዱ ሙያ ከሌላው የቴሌቪዥን ዜና አቅራቢ ጋር ባዛመደበት የሚያስቅ ምዕራፍ ውስጥ የመጨረሻ ድፍረቱን በማሳየት እንደ ልቦለድ ፀሐፊው ባች ቅንብሩን የተቆጣጠረበት ነበር።
ግን ለጋዜጣ የቀረበው ጽሑፍ ወደ አማዞን ወስዶ ስለ ሜቺጉኤንጋስ ከማንም የተሻለ ከሚያውቁት ሚሲዮናውያን ጋር ባጋጨው ጊዜ ቀልዱ ወደ እውነታ ተለወጠ።
በዚህ ምክንያት ተራኪው በጫካ ውስጥ በማያቋርጥ እንቅስቃሴ ትናንሽ ወገን ሊከፋፈል የነበረውን ጐሳ እንደባሕላዊ ሙጫ አጣብቆ እንዲይዛቸው ያደረገውን ከብዙ ዓመታት በፊት ስለእሱ ታሪክ የሚያውቀውን የማቺጉኤንጋን ተረት ተናጋሪ በማፈላለግ ላይ አተኮረ።
ተረት ተናጋሪው በትናንሽ ወገን ሊከፋፈሉ በነበሩት ቡድኖች መካከል በመሄድ ስለማንነታቸው እንዲያስቡ አስታወሳቸው።
ግን ተራኪው የጋዜጣውን ጹሑፍ ባቀረበበት ጊዜ ተረት ተናጋሪዎች እንኳን መኖራቸውን እያመነ ከማቲጉኤንጋዎች ጋር ሳይገናኝ መቅረቱ ለምንድን ነው?
ተራኪው በመጨረሻ ልዩ የሆነውን መልስ መረዳት ቻለ፤ ይህም በሚቀጥለው ምዕራፍ በተረት ተናጋሪው በካፍካኤስኩ ባሕርይ ቃል በቃል ተረጋግጧል።
አንዳንድ ነገሮችን በተቻለ መጠን በትንሹ ለማሳየት ሞክሬአለሁ፤ ግን ይህ ምስጢራዊ ወይም የጫካ አስደናቂ ነገር አይደለም።
በትረካ ዘዴ በሚፈጠረው አስደናቂ ግጭት፣ ከዚህም የበለጠ ደግሞ በሚያስደንቅ ሁኔታ በአንድ ላይ ተሳስረው ለሥነ ጽሑፍ ትልቅ ዘይቤአዊ አነጋገር መፍጠራቸውና በኀብረተሰቡም ውስጥ በሚሰጡት አገልግሎት ሊነበቡ ይችላሉ።
ለወላጅ የመጨረሻው አስደንጋጭ ነገር ነበር።
የተበላሸው ጀት በአስቸኳይ ለማረፍ ሲዘጋጅ ሲልቪያ ፃኦ የ23 ወሩን ሕፃን ልጇን ኢቫንን በብርድ ልብስ ጠቅልላ እንደያዘች የአውሮኘላኑ ሠራተኛ ትዕዛዝን አስከትላ ሕፃኑን ከወለሉ ላይ አስቀመጠችው።
እንዳይጋጭ ለመጠበቅ በእጇ ተጭና ያዘችው።
«በድንገት የዓለም ፍጻሜ መሰለ» አለች በኋላ ለመርማሪዎቹ።
የበሪራ ቁጥሩ 232 የሆነው ዩናይትድ አየር መንገድ ከበቆሎ አዝመራ ላይ ወድቆ ሲከሰከስ አጥብቃ የያዘችውን ልጇን ለቀቀችው።
ወደ አውሮኘላኑ ኋላ «ልጄ ተንሳፎ ሲወረወር ለቅፅበት ያህል አየሁት» አለች ወ/ሮ ፃኦ አስታውሳ።
አውሮኘላኑ መንቀሳቀሱን ሲያቆም እየተጨነቀች ልጇን ለማግኘት ሞከረች።
ግን ኢቫን በጭስ ታፍኖ ሞቷል።
በሐምሌ ሲውክስ ከተማ የደረሰው የአውሮኘላን አደጋ በስሜት የተሞላ ክርክር አስነሳ።
ሕፃናትን «ችላ የተባሉ ሕዝቦች» ብለው የሚጠሩ የደኀንነት ተከራካሪዎችና ምክር ቤት አባላት በሁሉም በሪራ የሕፃናትን ደኀንነት የሚያስጠብቁ መቀመጫዎችን መጠቀም የሚያስገድድ ደንብ እንዲኖር ለማድረግ ዘመቻ ጀምረዋል።
ግን የፌደራሉ የአየር ማመላለሻ አስተዳደር በሚጓዙ ወላጆች ላይ ተጨማሪ ዋጋ ያስከፍላል በሚል ምክንያት ለሕፃናት የተለየ መቀመጫ እንዲኖር ለማድረግ ፈቃደኛ አልሆነም።
አንዳንድ የፌደራል የአየር ማመላለሻ አስተዳደር ባለሥልጣናት አውሮኘላን ወድቆ ሲሰበር ጥቂት ሕፃናት መገደላቸው አስታውሰው ደኀንነት የሚያስጠብቁ መቀመጫዎች በእርግጥ አስፈላጊ ስለመሆን አለመሆናቸው ጥያቄ አንስተዋል።
በ1970ዎቹ የመጨረሻው ግማሽ ላይ የደረሰውን አደጋ በጥንቃቄ የመረመረው የ1981 የሃርቫርድ የህክምና ት/ቤት ጥናት እንዳጠቃለለው የደኀንነት መቀመጫ አስፈላጊነቱ ሥራ ላይ ውሎ ቢሆን ኖሮ ከአምስት ውስጥ ምናልባት ሶስት ሕፃናትን ማትረፍ ይቻል ነበር ብሏል።
የብሔራዊ ትራንስፖርት የደኀንነት ቦርድ 112 ሰዎችን ለሞት የዳረገው የአውሮኘላን መከስከስ አደጋ የተከሰተው በምን ምክንያት ነው በሚለው ሰፊ ጉዳይ ላይ ከዛሬ ጀምሮ ለአራት ቀናት በሚደረገው ክርክር ለጉዳዩ አትኩሮት ይሰጠዋል።
እንደማይጐዱ ተቆጥረው «ድክ ድክ የሚሉ ሕፃናትና የወጣት ልጆች ደኀንነት ከእንግዲህ ችላ ተብሎ መታለፍ የለበትም» በማለት ወ/ሮ ፃኦ ለደኀንነት የሚሆን መቀመጫ መጠቀምን በመደገፍ ለቦርዱ ጽፋለች።
50ዎቹ ግዛቶች በሙሉ መኪና ውስጥ ትንንሽ ልጆች ደኀንነታቸውን በሚያስጠብቁ መቀመጫዎች ቀበቷቸውን እንዲያስሩ ያስገድዳሉ።
የፌደራሉ የአየር ማመላለሻ አስተዳደር ሕግ ዕድሜያቸው ሁለት ዓመትና ከዚያ በላይ የሆናቸው ልጆች ልክ እንደ አዋቂዎች ትኬት መያዝና በመደበኛ መቀመጫዎች ቀበቷቸውን እንዲያስሩ ያስገድዳል።
ከሁለት ዓመት በታች ያሉ ሕፃናት ጭን ላይ ተቀምጠው በነፃ ይሄዳሉ።
ነገር ግን አውሮኘላን ወድቆ በሚከሰከስበት ወቅት ወይም ከባድ ሁካታ ባለበት ጊዜ እንኳን ሕፃናትን ይዞ ማስቀረት የማይቻል ነው።
በሲኡክስ ከተማ በደረሰው አደጋ የሲንሲናቲዎ ሎሪ ሚቻየልሰን አውሮኘላኑ እየዘመመ በሚገለበጥበት ጊዜ ያቀፈችውን ልጇን ጥላዋለች።
ሌላ መንገደኛ የአንድ ዓመቷን ልጅ የሳብሪናን ለቅሶ ሰምቶ ከራስ በላይ ካለው የዕቃ መቀመጫ ውስጥ ጐትቶ አውጥቷታል።
የፌደራል አየር ማመላለሻ አስተዳደር የደኀንነት መቀመጫውን እንዲጠቀሙ ያደፋፍራል፤ ግን አውሮኘላኑ ግማሽ መንገደኞችን ቢጭን ወይም በተለይ ለልጃቸው ተጨማሪ ትኬት ገዝተው ቢሆንም እንኳን ባለፉት ጊዜያት ወላጆች እነዚያን ለመጠቀም ሲሞክሩ ችግር ውስጥ ገብተዋል።
በፔስ ዩኒቨርስቲ የሕግ ት/ቤት ተባባሪ ዲን የነበረችው ቫኔሳ ሜርቶን ባለፈው የፀደይ ወራት ልጇን ወደ አውሮፖ ለመውሰድ በወሰነችበት ጊዜ በእጅ ስለሚያዙ መቀመጫዎች ያላቸውን ፖሊሲ ለማወቅ አራት ሕዝብ አመላላሽ ኩባያዎችን ጠርታ አነጋገረች።
«ሰዎቹ ልክ አደንዛዥ ዕፅ እንደማጓጉዝ አድርገው ቆጠሩኝ» አለች ሴትየዋ።
ቦታ አስቀድሞ ለመያዝ የሚዘግብ አንድ የጉዞ ወኪል -- በስህተት -- በበረራ ጊዜ የህፃናት መቀመጫዎችን መጠቀም አየር መንገዱን ከልክሏል አላት።
ከሲውክለ ከተማ የአውሮኘላን አደጋ በኋላ ሎሪ ሚቻኤልሰን ወደ አገሯ ወደ ሲንሲናቴ በምትበርበ ጊዜ ልጇ በመኪና ውስጥ የምትጠቀምበት መቀመጫ ገዛችላት።
በዚህ የመጀመሪያ ጉዞዋ የበረራው አስተናጋጅ አውሮኘላኑ በሚነሣበትና በሚያርፍበት ጊዜ - በማንኛውም በረራ በጣም አደገኛዎቹ ጊዜያት -- ልጇን ከመቀመጫዋ አንስታ እንድትታቀፋት አዘዛት።
በሲውክለ ከተማ ከተከሰተው አደጋ በኋላ እንዲህ አይነቱ ስህተት እየቀነሰ መሆኑን አየር መንገዶች ይናገራሉ፤ ግን ስለ ደኀንነት ጥበቃ የሚከራከሩ ደጋፊዎች እስካሁንም ከወላጆች ቅሬታ እንደሚሰሙ ይናገራሉ።
«ሰዎች በስልክ ላይ እንዳሉ አንድ ነገር ይነገራሉ፤ ሌላ ነገር ደግሞ ሲገቡ፣ አሁንም ሌላ ነገር ከዋናው በር ላይ፣ አሁንም ሌላ ነገር ከአውሮኘላኑ ውስጥ ይነገራቸዋል» ይላሉ እስቴፋኒ ቶምቢሬሎ፤ የሎስ አንጀለስ አካባቢ የልጅ መንገደኞች ደኀንነት ማኀበር አመራር ዳይሬክተርና የልጆችን ደኀንነት የሚያስጠብቀውን መቀመጫ መጠቀም ግዴታ እንዲሆን ለፌደራሉ የአየር ማመላለሻ አስተዳደር አቤቱታ ያቀረቡ ሴት።
የበረራ አስተናጋጆች ማኀበር፣ ዋና የበረራ አስተናጋጆች አንድነት ይህን አቤቱታ በጣም ይደግፉታል።
የፌደራል አየር ማመላለሻ አስተዳደር ለሁሉም ሕፃናት ደኀንነት ማስጠበቂያ መቀመጫዎችን መፈለጉ ምናልባት በእርግጥ ደኀንነትን ከመጨመር ይልቅ ያሳንስ ይሆናል በማለት ይከራከራሉ።
ባለሥልጣኖች እንደሚሉት ከዚህ ዓይነቱ ሕግ አኳያ ወላጆች ለልጆቻቸው ምናልባት ሌላ ትኬት እንዲገዙ ይጠበቅባቸው ይሆናል።
ለበረራ የሚከፈለው ተጨማሪ ወጭ አንዳንድ ቤተሰቦችን ከመብረር ይልቅ መኪና እየነዱ መሄድን እንዲመርጡ ሳያስገድዳቸው አይቀርም ይላሉ።
የንግድ አውሮኘላኖች አደጋ ከሌሎች የመጓጓዣ ዓይነቶች ሁሉ -- ለምሳሌ በመኪና ከሚደርሰው አደጋ -- በጣም ያነሰ ነው።
በፌደራል የአየር ማመላለሻ አስተዳደር ደንብን የማክበርና የመቆጣጠር ተጠባባቂ የሥራ አመራር ዳይሬክተር አንቶኒ ብሮደሪክን የወቅቱ ደንብ ጥሩ ዘዴ መሆኑ አርክቷቸዋል። ምክንያቱም የልጆች ደኀንነትን የሚጠብቅ ወንበር ለመጠቀምም ሆነ ለመተው ወላጆች እንዲወስኑ ይፈቅዳል።
ነገር ግን ድርጅቱ «በማይመች ቦታላይ መሆኑን» እኒህ ሰው አምነው ይቀበላሉ።
እርሳቸው እንደሚሉት አየር መንገዶች አደጋ ጠባቂ ወንበሮችን እንዳይከለክሉ ድርጅቱ በቅርቡ ሐሳብ ያቀርባል።
/አብዛኛዎቹ አየር መንገዶች ወንበሮቹን ከመጠቀም አይከለክሉም።/
እንዲሁም ወንበሮቹ አስፈላጊ ስለመሆናቸው የሕዝብን ማሰባሰብ አስተያየት እንደሚያስፈልገው ይናገራሉ።
የዋና አየር መንገዶች የንግድ ቡድን የሆነው የአየር ትራንስፓርት ማኀበር የኦፕሬሽን ምክትል ኘሬዚዳንት ዋልተር ኮልማን የደኀንነት አስጠባቂ ወንበርን ለመጠቀም የቀረበው ጥያቄ «ሕጋዊ» መሆኑን ገልጸው ቡድኑ ጉዳዩን በማጥናት ላይ መሆኑን ተናግረዋል።
ግን አንዳንድ የአየር መንገድ ባለሥልጣናት በግላቸው ሲናገሩ ወላጆች ለልጆቻቸው ተጨማሪ ትኬት መግዛት የሚያስገድዳቸው ሁኔታ ከሆነ ቤተሰቡ በሙሉ መብረራቸውን እንደሚያቆሙ ያላቸውን ሥጋት ገልጸዋል።
ሌሎች ደግሞ የፌደራሉ አየር ማመላለሻ አስተዳደር የሕፃናትን ደኀንነት ለመጨመር ሲል ገሚሱን የህግ ረቂቅ እንዲያወጣ አየር መንገዱን በሕግ ያስገድደዋል ብለው ይጨነቃሉ።
በአጠቃላይ አየር መንገዶች በመንግሥት ተቀባይነትን ያገኙ የደኀንነት መቀመጫዎችን መጠቀም እንደሚቻልና አውሮኘላኑ በመንገደኞች እስካልሞላ ድረስም ቁጥጥሩ ተነስቶ መደበኛ መቀመጫዎችን በነፃ ቢጠቀሙ እንደሚፈቅዱላቸው ይናገራሉ።
/በቅርብ ጊዜ የተሠሩ አብዛኛዎቹ የመኪና ውስጥ መቀመጫዎች በአየር መንገዶችም ጭምር ከጥቅም ላይ እንዲውሉ የተፈቀዱና ምልክትም ያለባቸው ናቸው።/
ነገር ግን ቦታ መያዝን ለማረጋገጥ ብቸኛው መንገድ ትኬት ገዝቶ መያዝ ነው።
ኢንዱስትሪው በእርግጥ የሚፈልገው ሕፃናት ተጨማሪ መቀመጫ ሳይፈልጉ ደኀንነታቸው እንዲጠበቅ የሚያደርግ አንድ ዓይነት ዘዴ እንዲኖር ነው።
ነገር ግን በወቅቱ ሲሠራ እንደሚታየው ልጆችን በብርድ ልብስ ጠቅልሎ ወለሉ ላይ አጋድሞ ከመያዝ በቀር በአደጋ ጊዜ ደኀንነትን የሚያስጠብቅ ሌላ ዘዴ ይዞ የቀረበ አንድም ሰው የለም።
በአደጋ ጊዜ ልጆችን አዋቂዎች እንዳይጫኗቸው በመሥጋት ወላጆች ሕፃናትን እንዳይታቀፉ ይመከራሉ።
ደኀንነትን የሚጠብቅ መቀመጫ እንዲኖር የሚከራከሩ ደጋፊዎች ስህተቱን ወደ ፌደሬሽኑ የአየር ማመላለሻ አስተዳደር ያላክካሉ።
ትናንት የአይዋ ሪፑብሊክ ጀምስ ላይትፉት ለፌደራሉ የአየር ማመላለሻ አስተዳደር አስተዳዳሪ ጀምስ ቡሴይ የሕፃናትን ደኀንነት የሚያስጠብቅ መቀመጫ እንዲኖር ድርጅቱን የሚያስገድድ 56 የምክር ቤቱ አባላት የፈረሙበትን ደብዳቤ ልከውላቸዋል።
ሪፑብሊካን ላይትፉት እንደተናገሩት የፌደራሉ የአየር ማመላለሻ አስተዳደር እምቢተኛ ከሆነ ይህን ለውጥ የሚያዝ ሕግ እንዲወጣ ግፊት አድርጋለሁ ብለዋል።
በምዕራብ ሕንድ በዚህኛው ክፍል ሰላማዊ ሁኔታ ነው።
የበጋው አዝመራ ተሰብስቧል፤ በክረምት የሚዘራውም ገና አልተጀመረም።
ገበሬዎች ጥምጥማቸውን ላላ አድርገው ወደር በሌለው ገቢያቸው የሰዓት በኋላ ጊዜያቸውን በገበያ ላይ በመሣሣቅና በመጫወት ያሳልፋሉ።
የነዳጅ ዋጋ አራት እጥፍ ከመጨመሩ በፊት በአረቦች ሕይወት ውስጥ ሥራ ቀንሶላቸው የሚታይበትን ሁኔታ መገመት ይቻላል።
በ1960ዎቹ አረቦች እንደነበሩት ሁሉ የሲድህፑር አምራች ገበሬዎች ዓለምአቀፋዊ ኃይልና ዝና ለማግኘት ከጠርዙ ላይ ደርሰው ነበር።
አረቦች እምብዛም ዘይት አልነበራቸውም።
እነዚህ ገበሬዎች የዓለምን ልብ ጨብጠው ነበር ማለት ይቻላል።
ወይም ቢያንስ የልብ በሽታን።
ይህም የሆነበት ምክንያት ሲድህፑር ለዓለም ፍሊፍሬ ለማቅረብ በሞኖፖል የተያዘ ነው ማለት ይቻላል፤ ይህ ፍሊ ፍሬ ፍሊ ተክል በመባልም ይታወቃል፤ በምዕራባውያን አጠራርም ሳይሊየም ይባላል። ይህ ፍሬ በጣም ደቃቅና ጣዕም አልባ ነው፤ ቀደም ብሎ በተደረገው ምርምር መሠረት በደም ውስጥ የሚገኘውን የኮሌስትሮል ደረጃ ይቀንሳል።
ከዚያ ጌዜ ጀምሮ ከኮሌስትሮል ጋር የተያያዘው ነገር ታወቀ፤ አሜሪካውያን ለቁርስ ከማያቀርቡት ጥራጥሬ ጋር ሳይሊየምን በመቀላቀል ዋና ተጠቃሚዎች ሆኑ።
ይበልጥ የሚካሄዱ ምርምሮች የዚህን ፍሬ ጠቃሚነት ካረጋገጡ ለመድኃኒትነት የሚያገለግለው የአሳ ዘይት ከታወቀ ወዲህ ይህ የእርሻ አውራጃ የማያቋርጥ አማራጭና የአሳ ዘይት ተወዳዳሪ ለሆነው የጤና ምግብ ማዕከል ይሆናል።
ይህ ፍሬ ሕንድ ውስጥ በሌላ ቦታ አይበቅልም፤ በዓለምም ውስጥ የለም» ይላሉ ዋና የሳይሊየም ገዥና አስፋፊ የሆነው የሕንድ የፕሮክተርና የጋምብል ኩባንያ ምክትል ፕሬዚዳንት ቲ.ቪ ክሪሽናሙርዚ።
«ለዚህ ተክል ተስማሚ የሆነ የአየር ሁኔታ በብዙ የዓለም ክፍሎች አይገኝም።»
የፍሬው አዘጋጅና ኤክስፖርተር አርቪንድ ፖቴል «ሳይሊየም የተፈተገ አጃን ቦታ ከያዘ ትልቅ ይሆናል» ብሏል።
የዚህ ሳይሊየም የገበያ ዕድል ኮሌስትሮል በሚፈሩ አሜሪካውያን፣ በዩ.ኤስ የምግብና የመድኃኒት አስተዳደር ላይ የተመሠረተ ነው፤ ይህም ለበለጠ ምርምር የሚረዳ ነው።
ከዚህ ላይ አንድ የተረጋገጠ ነገር አለ፤ ሳይሊየም በብቸኝነት ለረጅም ጊዜ የኤክስፖርት የፍሬ ዓይነት ሆኖ ሊቆይ የመቻሉ ሁኔታ ነው።
የአካባቢው ገበሬዎች እንደሚሉት እንደ ሰናፍጭ፣ አተር፣ ባቄላና እንደመሳሰሉት በገበያ ላይ ተፈላጊ የሆነ ምርት ነው።
ግን በጐድጓዳ ሳህን የሞላ ሳይሊየም በየጠዋቱ የመብላት ፍላጐት አይኖርም፤ ከዚህ አንፃር ተፈላጊነቱ ሊቀንስ ይችላል። ቀጭንና ቆጣቢ የሆኑ አትክልት ብቻ የሚመገቡ ሰዎች፣ ኮሌስትሮል በበዛበት አታላይ ዓለም ውስጥ ገበሬዎቹ ገራገሮች ናቸው።
ሳይሊየም ዓመት ጠብቆ የሚመረት ነው፤ የባህል ሐኪሞች በፀረ-ተቅማጥ መድኃኒትነት ለብዙ ምዕተ ዓመታት ተጠቅመውበታል።
በዚህም ይህ ምርት በሰሜን ሕንድ ከፍተኛ ተቀባይነት አለው።
«ላረጋግጥላችሁ እወዳለሁ» አለ የ25 ዓመቱ የዴልሂ ጠበቃ ቅንድቡን ከፍ እያደረገ፤ «በግሌ ካገኘሁት ልምድ ሊሠራ የሚችል ነው።»
«ከ1961 ጀምሮ በየቀኑ እጠቀምበት ነበር» በማለት የቦምቤ የታወቀ ነጋዴ ተመሳሳይ ምስክርነት ሰጥቷል።
እንዲሁም የባህል ሀኪሞች ለኩላሊት፣ ለፊኛና ለሽንት ማስተላለፊያ ችግሮች፣ ለአንጀት ካንሰርና ለአህያ ኪንታሮት በሽታ ያዙታል።
አንዳንዶች የሰውነት መገጣጠሚያዎችን ለሚያሳብጥ በሽታ ያዙታል።
ተክሉ አበባ የሚያወጣና ጥቃቅን ፍሬዎችን የሚያፈራ ፀጉር ነገር የበዛበት ዛፍ አለው።
የፍሬው ቀለም የለሽ መሆኑና መጠኑ ማነሱ -- 1000 ፍሬዎች 1.5 ግራም ብቻ ይመዝናሉ፤ ወይም እንደ ሁለት የወርቅ ማጣበቂያዎች ይሆናሉ -- ይህም ቁንጫ የሚል ታሪካዊ ስም አሰጥቶታል።
ብርሃን የሚያስተላልፈው የፍሬው ላንፋ ተሸልቅቆ ይወጣል፣ ይነፋና ይፈጫል፤ የእንስሳት ምግብም ይሆናል።
$26 ሚሊዮን የሚያወጣ ከምርቱ 90 በመቶ የሚሆነው በአለፈው ዓመት ለውጭ ገበያ ቀርቧል።
በዩ.ኤስ የዚህ ምርት አቅራቢ የሆነው የፕሮክተርና ጋምብል ኩባንያ ኃላፊ ሚታሙሲልና የሲባ ጌይጊ ኮርፖሬሽን ኃላፊ ፊበራል እንደተናገሩት የሳይሊየም ላንፋ የሚያስቀምጥ መድኃኒት ከሚሠራባቸው ነገሮች አንዱ ነው።
ግን ከተወሰነ ጊዜ በፊት የሚሟሙ ቃጫዎችም እንዲሁ በደም ውሰጥ የሚገኘውን የኮሌስትሮል መጠን ዝቅ ለማድረግ እንደሚረዳ ተመራማሪዎች ደርሰውበታል።
መቀመጫው ሲንሲናቴ ከተማ የሆነው ፒ እና ጂ በዚህ ላይ ስሜት አድሮበታል፤ በሳይሊየምና በኮሌስትሮል ላይ ሁለት ጥናት እንዲደረግ አዟል።
ሜኒሶታ ዩኒቨርሲቲ ውስጥ የተከናወነው አንደኛው ምርምር በደማቸው ውስጥ ከፍተኛ የኮሌስትሮል መጠን ባለባቸው 75 ሰዎች ላይ ተሞክሯል።
በየቀኑ ሶስት የሻይ ማንኪያ ሚታሙሲል የሚወስዱ ሰዎች ከ16 ሳምንታት በኋላ በአጠቃላይ የኮሌስትሮል መጠን ላይ ከፍተኛ ለውጥ አይተዋል፤ ጉዳት የሚያስከትል የኮሌስትሮል መጠን በሚባለው በደም ውስጥ በሚገኝ የፕሮቲኖች ጥምረት ላይም እንኳን በከፍተኛ ደረጃ መቀነሱ ታይቷል።
በ1987 መገባደጃ ላይ ፒ እና ጂ በዩ.ኤስ ውስጥ የተገኘ የኮሌስትሮል መጠን የሚቀንስ ሜታሙሱል የተባለ መድኃኒት በገበያ ላይ እንዲውልና ያለ ሐኪም ትዕዛዝ እንዲሰጥ አንዲፈቀድለት ለምግብና መድኃኒት አስተዳደር ጥያቄ አቅርቧል።
በሚያዚያ ውስጥ የሳይሊየም ምልክት ያለበት መኪና በሰው ትጨናነቅ ነበር።
በምግብ ረገድ ግዙፍ የሆነው የጄኔራል ሚልስ አክሲዮን ማኀበር ሳይሊየም፣ አጃ፣ ስንዴና ጣፋጭ ሥር የሚገኙበት ቤነፊት ተብሎ የሚጠራ የቁርስ ምግብ ማቅረበ ጀመረ፤ በታሸገበት ወረቀት ላይም ዓይን በሚስብ መልክ «የኮሌስትሮል መጠንዎን ይቀንሱ» የሚል ቃል ተጽፎበታል።
በመስከረም ኪሎግ ኩባንያ ኸርትዋይዝ ተብሎ የሚጠራ በሳይሊየም የተጠናከረ ከጥራጥሬ የተሠራ ጥራት ያለው ምግብ ለገበያ አቀረበ።
ወዲያውኑ በቴሌቭዥን፣ በማስታወቂያና በምግብ ካርቶኖች፣ ስለዚህ ደቃቅ ፍሬ በሚቀርብ ዜና የአሜሪካ ሕዝብ ተንበሸበሸ።
ለመግዛት በሚጐርፈው ጥያቄና በአጸፋዊ መልሱ ተጠቃሚውቹን አስጨነቃቸው፤ የአዲሱን የጥራጥሬ ምግብ ሽያጭንም በእርግጥ ጐድቶታል።
በዚህ ወር የምግብና መድኃኒት አስተዳደር አሜሪካውያን በተለያየ መልክ የሚቀርበውን ሳይሊየም አንድ ቀን በብዛት ይመገቡ ይሆናል የሚል ሥጋት እንዳለው ገልጿል።
በአሁኑ ጊዜ የሳይሊየም ጦርነት የቀዘቀዘ ይመስላል።
የምግብና መድኃኒት አስተዳደር የጥራጥሬ ምግባቸው ተስማሚ መሆኑን በምርምር እንዲያረጋግጡ ኪሎግንና ጄኔራል ሚልስን ጠይቋል።
እንዲሁም ሜታሙሲል የኮሌስትሮል መጠንን የሚቀንስ መሆኑን የሚደግፍ ተጨማሪ ጥናት እንዲያቀርብ ፒ እና ጂን ጠይቋል።
ግን ኤጀንሲው ሳይሊየምን በብዛት ከመደብሩ አውጥቶ አላሰራጨም።
የምግብና የመድኃኒት አስተዳደር የሳይሊየምን አዲሱን የአጠቃቀም ሁኔታ ቢፈቅድ ሌሎች ኩባንያዎች የሳይሊየም ምርት ይዘው ለገበያ እንደሚሽቀዳደሙ ይጠበቃል።
«ስሜት የሚቀሰቅስ ነገር ሊሆን ነው» አለ ሚስተር ክራሽናሙርዚ የቦምቤ ፒ እና ጂ።
«ከዩ.ኤስ ትናንት ነው የተመለስኩት፤ ይላል ሳይሊየምን መደ ውጭ ገበያ የሚያቀርበው ሚስተር ፓቴል።
በጋዜጦች፣ በሬዲዮና በቲቪ ሳይሊየም በየትም ቦታ ነው።»
ግን የገበያው መሟሟቅ ገና ለገበሬዎች እያካፈላቸው ነው።
ሰብሉ አንድ ጥቅም ብቻ እንዳለው፣ ለተቅማጥ ብቻ እንደሚበጅ ነው የሚያውቁት፤ በወቅቱ የተትረፈረፈ ምርትን እግር ተከትሎ የሳይሊየም ዋጋ እየቀነሰ ከመሄዱ ጋር ፍሬው አላስፈላጊ እንደሆነና በበጋው የስንዴ ምርት መካከል የሚያድግ አንድ ነገር እንደሆነ ያስባሉ።
«ሳይሊየም ጥሩ ሰብል አይደለም» አለ የላክሽሚፑራ መንደር ነዋሪ የ26 ዓመቱ ገበሬ ሱራጂ ጃዝ ቅሬታውን ሲገልጽ።
«ዝናብ የምታገኘው በማትፈልገው ጊዜ ስለሆነ ሰብሉ ከንቱ ይቀራል።»
የመሠረታዊ ኬሚካሎችን፣ መድኃኒቶችንና ኮስሞቲክሶችን የውጭ ገበያ የሚያስፋፋ ካውንስል እንዳለ ሁሉ ይህን ምርት የሚያስፋፋ የመንግስት ኤጀንሲ ቢኖርም እንኳን የሳይሊየም ገበያ የመጧጧፍ ጉዳይ ገና የሩቅ ነጐድጓድ ድምፅ ነው።
ሠራተኞቹ በኮሌስትሮል ላይ የሚደረገው ምርምር ምን እንደሆነ ሳይገነዘቡ ሳይሊየም ለአሜሪካ ደንበኞች ከፍተኛ አስተዋጽኦ እንዳለው በመግለጽ ጉራ ይነዛሉ።
የካውንስሉ ዓመታዊ ሪፖርት ሳይሊየምን እንደ ሳርሳፓሪላ እና «ኑክስ ቮሚካ» ትውከት የሚያመጣ ተክል ከመሳሰሉት ጋር አዳምሮ በመጨረሻው ገጽ ነበር የጠቀሰው።
በአንድ መንገድ የሳይሊየም መካከለኛ ሰዎች -- ገዥዎችና ኤክስፐርቶች -- የገበያውን መድራት ዜና ለብቻቸው አፍነው በመያዛቸው ይደሰታሉ።
በሚቀጥለው ዓመት የሳይሊየም ዋጋ ለደንበኞቻቸው ዝቅ እንዲልላቸው ይፈልጋሉ።
ግን ተንኮል አለ።
ሲድህፐርና የአካባቢ አውራጃዎች በዓለም ውስጥ ሳይሊየም በብዛት የሚመረትባቸው ብቸኛ ቦታዎች ናቸው።
ይህም በከፊል የምርቱ ተጠቃሚዎች የተለዩ በመሆናቸው ምክንያት ነው።
ሳይሊየም ለመጀመሪያዎቹ ጥቂት ሳምንታት አሸዋማ አፈርና እርጥበት ይፈልጋል፤ ፍሬ ሲያፈራ ደግሞ ድርቅ ይፈልጋል።
ትንንሽ ዘሮች ፓኪስታን፣ ፈረንሳይ፣ እስፔን፣ ጣሊያን፣ ቤልጂየምና ብራዚል ያድጋሉ፤ ግን ጥራታቸው ከሕንድ ሳይሊየም ጋር የሚወዳደር አይደለም።
እንደ ፕሮክተርና ጋምብል ያሉ ግዙፍ ገዥዎች እንደሚሉት ይህ ዘር የሚበቅልባቸው በሕንድ እና በሌላው ዓለም አንዳንድ ቦታዎች አሉ።
«በሁለትና በሶስት እጥፍ የማይጨምር ምርት አይደለም» ብሏል ሚሰተር ክሪሽናሙርዚ።
ግን ሰብሉን አዛውሮ ለመትከል ጠንካራ ጥረት ያደረገ ማንም የለም።
ሲድህፑር ውስጥ የዚህ ዓመቱን ሰብል ለመዝራት ጊዜው አሁን ነው።
በርካታ ገበሬዎች በምዕራቡ ውስጥ የሳይሊየም የሚያንፀባርቅ ነገር ከመልቀም እርቀው ሰናፍጭ፣ ብጫ አበባ ያለው የቅመም ተክል፣ ከሙን፣ ጉሎን ለማብቀል ወስነዋል።
ሚስተር ጃዝ በዚህ ዓመት ሳይሊየም በአጠቃላይ በመተው አገዳ ከሙንና ብጫ አበባ ያለሙ የቅመም ተክል ወደ መሳሰሉት ፊቱን ለማዞር እያሰበ ነው።
«ምናልባት የጉሎ ዛፍ እተክል ይሆናል።»
የእሱ ወንድም ፓርክሃጂ ግሩም ጥምጥም ጠምጥሞ ራሱን በኃይል በመነቅነቅ በሐሳቡ መስማማቱን ገለጸ።
ስለዚህ በማርች የሳይሊየም አዝመራ ሲሰበሰብ ባለፉት ጥቂት ዓመታት ከተገኘው 16000 ሜትሪክ ቶን ያነሰ ሊሆን ይችላል -- የሳይሊየም ዋጋ ሊደራ ከጫፍ ላይ ሲደርስ ማለት ነው።
እናም ዓለም ለመጀመሪያ ጊዜ የሳይሊየም እጥረት ያጋጥመዋል።
የኒካራጓ ፕሬዚዳንት ዳንኤል ኦርቴጋ የዩ.ኤስ ተፃራሪዎቻቸው ለማድረግ ያስቻሉትን በዚህ ሳምንት ውስጥ ሳያጠናቅቁ አልቀሩም። የኮንትራ አማፅያን ለፖርላማ ተመርጠው የሚገቡበት ቦታ ማመቻቸት።
ሕግ አውጭዎች ለኮንትራ የሚሰጠው ወታደራዊ ዕርዳታ ስለሚታደስበት ሁኔታ በይፋ አልገለጹም፤ ፕሬዚዳንት ቡሽም ይህን ጥያቄ ቅዳሜ በዚህ በተሰጠው ጋዜጣዊ መግለጫ «አቻ ሆኖ የመገኘትን ጉዳይ በ180 ዲግሪ ለመለወጥ የሚያስችል ሰፊ ወታደራዊ ጥቃት ከተደረገ» ብቻ ነው በማለት መልሰውታል።
ግን ሚስተር ኦርቴጋ እሳቸውን ለመገልበጥ ከሚፈልጉት አማፅያን ጋር ያደረጉትን የ19 ወራት የተኩስ አቁም ስምምነት ለማፍረስ ባለፈው ሳምንት መዛታቸው ኮንትራዎች ከብዙዎቹ ጠንካራ ደጋፊዎቻቸው አጀንዳ ልክ እንደተንሸራተቱ ሁሉ ይህም የፖሊሲ ቅድሚያ በመሆን ከፍ አድርጓቸዋል።
የሴኔት አብላጫ መሪ ጆርጅ ሚቸል /ዶ.ሜን/ በኤን.ቢ.ሲ ቲቪ «ከፕሬስ ጋር ይገናኙ» በሚለው ፕሮግራሙ ትናንት ቀርበው ሲናገሩ የሚስተር ኦርቴጋ ዛቻ «ብልህነት የጐደለው እርምጃ ነው፤ በተለይም የጊዜ ምርጫቸው ትክክል አልነበረም» ብለዋል።
ዛቻው የተነገረው ፕሬዚዳንት ቡሽ፣ የካናዳ ጠቅላይ ሚኒስትር ብሪያን ሙልሮኒና ሌሎች 14 የምዕራብ አገሮች በተገኙበት ማዕከላዊ አሜሪካ በአካባቢው ስላደረገችው ዲሞክራሲያዊ ግስጋሴ በአበይት ጉዳዮች ላይ ለመነጋገር የሁለት ቀን ክብረ በዓል በተደረገበት ወቅት ነበር።
ሚስተር ቡሽ ቅዳሜ ማታ ወደ ዋሽንግተን ተመልሰዋል።
ኮንትራ ጊዜ እየጠበቀች በወታደሮቻቸው ላይ ለምታደርሰው ጥቃት ምላሽ ለመስጠት የተኩስ አቁም ስምምነቱን በዚህ ሳምንት እንደሚያፈርሱ ኦርቴጋ አርብ ዕለት አስታውቀዋል።
የሰጡትን መግለጫ በማስተካከል ዩ.ኤስ ለኮንትራዎች የምትሰጠውን የገንዘብ እርዳታ ካቆመች የተኩስ ማቆሙን ስምምነት ማክበሬን እቀጥላለሁ በማለት ተናግረዋል።
ቀሪው የዩ.ኤስ ሰብአዊ እርዳታ አማፅያኑን ትጥቅ ለማስፈታትና ለመበታተን ተግባር እንዲውል ጠይቀዋል።
የሚስተር ኦርቴጋ አስተያየት የመጣው የአካባቢውን አገሮች ለጥሩ ነገር ያነሣሣል ተብሎ የታሰበበት ስብሰባ እየተካሄደ ባለበት መካከል መሆኑ ብቻ ሳይሆን የታቀደውን የፌብሯሪ ምርጫ በማሰብ ኒካራጓ በልዩ ዓለም አቀፋዊ ጥልቅ ምርመራ ሥር በነበረችበትንም ወቅት የመጣ መሆኑ ጭምር ነው።
የውጭ ታዛቢዎች የምዝገባውን ሁኔታና ተቃዋሚ እጩ ተወዳዳሪዎችን በምን መልክ እንደሚያስተናግዷቸው ለመቆጣጠር ኒካራጓ ውስጥ እየተሰባሰቡ ናቸው።
እናም በመጋቢት ውስጥ ከቡሽ አስተዳደር ጋር በተደረሰበት የሁለትዮሽ ስምምነት መሠረት ቀሪው 49 ሚልዮን በሰብአዊ እርዳታ ስም ኮንትራዎች የሚቀበሉ ከሆነ ዋና የዩ.ኤስ ሕግ አውጭዎች በኖቬምበር መጨረሻ መወሰን ይኖረባቸዋል።
ኒካራጓን ከሆንዱራስ ጋር በሚያዋስነው ድንበሯ ዳር ለዳር ተከማችተው ለነበሩ አማፅያን እንደ ልብስና ምግብ ለመሰሉት ወጪዎች የሚሸፍነው ሰብአዊ ዕርዳታ በፌብሯሪ 1998 ኮንግረሱ እንዲቋረጥ ያደረገውን ወታደራዊ ዕርዳታ የሚተካ ሆነ።
ሰብአዊ ዕርዳታም በሚቀጥለው ወር ይቋረጣል ብለው ጥቂት ሕግ አውጭዎች እያሰቡ እያሉ የሚስተር ኖሬጋ ዛቻ በተለይ ሰብአዊ እርዳታ እንዲቀጥል ዋስትና ሰጠ።
የሴኔት አናሳዎች መሪ ሮበርት ዶል /አር.ካን/ «ከፕሬስ ጋር ተገናኙ» በሚለው ፕሮግራም ሲናገሩ «ትናንት ወይም ከትናንት በፊት እሳቸው /ሚስተር ኦርቴጋ/ ከወሰዱት እርምጃ በኋላ በቀሪው ሰብአዊ ዕርዳታ ላይ አፋጣኝ እርምጃ ለመውሰድ ሙሉ ድጋፍ እንደምናገኝ ተስፋ ነበረኝ» ብለዋል።
ሴኔተር ዶልም እንዲሁ ነገ የኒካራጓን መሪ በማውገዝ ለማውጣት ያቀደው ውሳኔ ሙሉ በሙሉ ድጋፍ እንደሚያገኘ ተስፋ እንዳለው ተናግሯል።
ወታደራዊ ዕርዳታን እንደገና ማደስ ከጥያቄ ውጭ የሆነ ተደርጐ እየታየ ባለበት ጊዜ፣ በኮንግረሱ ውድቅ ሆኖ በቡሽ አስተዳደርም ትኩረት አጥቶ ባለበት ጊዜ የሚስተር ኦርቴጋ መግለጫ በዚህ ጉዳይ ላይ ጫና ለመፍጠር ለኮንትራ ደጋፊዎች እድሉን ሰጥቷቸዋል።
የፌብሯሪው ምርጫ በሳንዳኒስታኖች ከፈረሰ...ወታደራዊ ዕርዳታ ለማግኘት እንዲችሉ መጠየቅ ይኖርባቸዋል በማለት አስተዳደሩ አሁን መግለጽ አለበት» ብለዋል የቀድሞው የውጭ ጉዳይ እረዳት ሚኒስትር ኤሊኦት አብራም።
«በዚህ ሁኔታ እነሱ እንደማያሸንፉ እገምታለሁ»
ሴኔተር ሚቸል እንደተናገሩት የኮንግሬስ ዲሞክራቶች የፌብሯሪ ምርጫ በሚካሄድበት ጊዜ ለኮንትራዎች ከመሣሪያ ውጭ የሆነ ድጋፍ ለመስጠት የማርቹን ስምምነት ለማክበር ዝንባሌ አላቸው፤ ቢሆንም አሉ ሐሳባቸውን በማራዘም፣ ኮንትራዎች ለማናቸውም ወታደራዊ እርምጃ አነሣሽ እንዳይሆኑ ስምምነቱ ይጠይቃል።
የሚስተር ኦርቴጋ የተኩስ አቁሙን ስምምነት ለማፍረስ የተሰነዘረው ዛቻ የመጣው ኮንትራዎች ራሳቸው አንዳንድ ጊዜ እየጣሱት መሆኑን አምኖ ለመቀበል የዩ.ኤስ ባለሥልጣናት በተዘጋጁበት ጊዜ ነበር።
ከቡሽ ጋር ወደ ኮስታሪካ አብረው የሄዱት የውጭ ጉዳይ ሚኒስትር ጀምስ ቤከር አርብ ዕለት ለሪፖርተሮች እንዲህ ብለዋል፣ «ጥቂት ኮንትራዎች በደፈጣ ውጊያ ጥቂት ሳንዳኒስታ ወታደሮችን እንዳጠቁ የሚገልጹ ዘገባዎችን ለመካድ ምንም ምክንያት የለኝም።»
የአሜሪካን የውስጥ ጉዳዮች በሚመለከት የሚስተር ቤከር ረዳት የሆኑት በርናርድ አሮንስን ሲናገሩ ሳንዳኒስታኖችም እንዲሁ ተኩስ አቁም ስምምነቱን መጣሳቸውን አምነን ብንቀበልም «ማን ምን እንደጀመረ ፍጹም ግልጽ አይደለም» ብለዋል።
ጨምረውም ሲናገሩ ዩ.ኤስ ለአንዳንድ አማፅያን ክፍሎች እርዳታዋን አቁማለች፤ ይህ የሚሆነው እነዚያ ክፍሎች ተኩስ አቁም ስምምነቱን መጣሳቸው ሲታወቅ ነው ብለዋል።
የኮንትራን ዕርዳታ መቋረጥ በመደገፍ የሚደረጉ ክርክሮችን ዝቅ አድርጐ ከማየት በተጨማሪ የሚስተር ኦርቴጋ አስተያየትም እንዲሁ የየካቲትን ምርጫ አምታቶ ለመውሰድ ወይም ስምምነቱን እንዲያፈርስ ለማድረግ ይጥራሉ የሚለውን የጥቂት የዩ.ኤስ ባለሥልጣናትንና ከመንግሥት ውጭ የሆኑ ወግ አጥባቂዎችን ጥርጣሬ ያጠናክራል።
ከሚስተር ቡሽ ጋር ወደ ኮስታሪካ የሄዱ የአስተዳደር ባለሥለጣናት የሚስተር ኦርቴጋን መዋዠቅ ከምርጫው በፊት ክንዳቸውን የሚያጠነክሩበት መንገድ መፈለግ እንዷ ለተሰነዘረባቸው ወታደራዊ ጥቃት ምላሽ ለመስጠት እንዳልፈለጉ የሚያሳይ ምልክት ነው ብለውታል።
ሚስተር አብራም እንዳሉት ሚስተር ኦርቴጋ ትክክለኛ ምርጫ እንዲደረግ ማንኛውንም ግፊት ከማስወገድ ይልቅ ኮንትራዎችን ለመበታተን እየፈለጉ ናቸው።
«በአእምሮአቸው ያለው ነገር የምርጫ ውድድሩን አፈር ለማስጋጥ በሽፋንነት» ወታደራዊ አስቸኳይ ሁኔታ እንዲፈጠር ማድረግ «እንደሆነ ይሰማኛል» ብለዋል።
ቲቤት ውስጥ በረዶ የገገረበት የራራ ጫፍ መሬት በአደገኛ ሁኔታ እየሞቀች ለመሄዷ ጠቃሚ ፍንጭ ይሰጣል።
ኦሂዬ ስቴት ዩኒቨርስቲና ላንዝሁ የግላሲኦሎጂ ኢንስቲትዩትና የቻይናው ጂኦክራይኦሎጂ ተመራማሪዎች የቲቤትን ግግር በረዶ በናሙናነት በመውሰድ ከመረመሩ በኋላ እንደተናገሩት ከዚያ ያለው የሙቀት መጠን ባለፉት 10,000 ዓመታት ውስጥ በተመሳሳይ የጊዜ ወቅት ከታየው በበለጠ ባለፈው ምዕተ-ዓመት አጋማሽ ላይ በአማካይ ከፍተኛ ሆኖ ተገኝቷል።
የግግር በረዶው ናሙና መሬት በአብዛኛው አየር ውስጥ ከሚገኙ ብክለትን ከሚፈጥሩ የአየር ብክለት ነገሮች የተነሣ በአሁኑ ወቅት ሙቀት እንደጨመረችና በፊታችን ባለው ምዕተ ዓመትም ይበልጥ እንደምትሞቅ የሚገልጸውን ንድፈ ሐሳብ የሚደግፍ ጠቃሚ የሆነ መረጃ ሰጥቷል።
ሙቀት እየጨመረ ከሄደ ከመሬት ዋልታ ላይ የተከመረውን በረዶ ያቀልጠውና የውቅያኖሶች ውሃ መጠን እያደገ ይሄዳል፤ ብዙ ሕዝብ የሚኖርባቸው የባሕር በውሃ ሙላት ይጥለቀለቃሉ።
«ባለፈው የሆነውን እንዴት እንደተፈጸመ ለማወቅ ተጨባጭ መረጃዎችን መጠቀም ከቻልክ የወደፊቱን ለመተንበይ ይበልጥ ልበ ሙሉ ትሆናለህ» ብሏል የበረዶ ግግሮችን ቆፍሮ የመረመረው የኦሃዮ የምርምር ሳይንቲስት ሎኔ ቶምፐሰን።
ባለፈው 10,000 ዓመት የነበረውን የመቀት መጠን ለማወዳደር ተማራማሪዎች በሁለቱ የኦክስጂን ቅርጾች ያለውን የክምችት ለውጥ መዝነው አውቀዋል።
የዚህ መጠን ተለክቶ መታወቁ የሙቀት ለውጦችን ለመጠቆም ይረዳል ብለዋል ተመራማሪዎቹ፤ ምክንያቱም የእነዚህ የኦክስጂን አቶሞች የትነት መጠን የሙቀት ለውጥ ሲመጣ የተለየ ይሆናል።
ከባሕር ወለል 17000 ጫማ ከፍታ ካለው ቲቤት ከሚገኘው ከዱንዴ በረዶ ግግር የተራራ ጫፍ የተደረገው ምርምር በ1937-83 የተገኘው አማካይ ሙቀት ካለፈው የበረዶ ዘመን በፊት ጀምሮ በየ50ው ዓመት ከታየው ይልቅ ከፍተኛ እንደነበር ቶምኘሰን ተናግረዋል።
አንዳንድ የአየር ንብረት ሞዴል ፕሮጀክቶች እንደሚያሳዩት የእስያ መኻል አገሮች ዓለምአቀፋዊ ሙቀት ሲከሰት በመጀመሪያ ከሚሞቁት አገሮች የሚመደቡ ናቸው፤ ምክንያቱም መጠነኛ የሙቀት ለውጥ ከሚታይባቸው ከውቅያኖሶች የራቁ በመሆናቸው ነው።
ነገር ግን የግግር በረዶው የውስጥ ክፍል ናሙና የመስታወት ቤት /ግሪን ሐውስ/እየተባለ የሚጠራው የሚያስከትለው ውጤት ወደ ላቀ ዓለም አቀፋዊ ሙቀት ያመራል ለሚለው ሐሳብ አስተማማኝ ማረጋገጫ አለመሆኑን ቶማስ አምነዋል።
በግሪን ሐውስ ንድፈ ሐሳብ መሠረት ባብዛኛው ከቅሪተ-አካል ነዳጅ መቃጠል የተነሳ የካርቦንዳይ ኦክሳይሪድ መጠን ይጨምራል፤ የካርቦንዳይ ኦክሳይድ መጠን መጨመር ደግሞ ሙቀት ወደ ሰማይ እንዳይሄድ ስለሚከለክለው መሬት እንዲሞቅ ያደርጋል።
ተጠራጣሪ ሰዎች እንደሚሉት ጉዳዩ እንዲህ ከሆነ ሙቀቱ ባለፈው ምዕተ ዓመት የካርቦንዳይ ኦክሳይድን መጨመር እያሳየ በአንድ ዓይነት መልክ እያደገ ይሄድ ነበር።
በዚህ ፋንታ የዲንዴ የበረዶ ግግር የውስጥ ክፍል መረጃ እንደሚያሳየው ከ1900 እስከ 1950 መጀመሪያዎቹ ድረስ የሙቀት መጨመር ታይቷል፤ ከ1950ዎቹ መጨረሻ እስከ 1970ዎቹ መካከል ድረስ የሙቀት መቀነስ ታይቷል፤ ከዚያም ሙሉውን ያለፈው ዓመት እንደገና ከፍተኛ ሙቀት ታይቷል።
ሌሎች የሙቀት መረጃዎች ሊገለጽ የማይችል ተመሳሳይ መዋዠቆች መኖራቸው አሳይተዋል።
«በተፈጥሮ ምክንያት የተነሣ የአየር ሁኔታ በጣም ይለያያል» ብለዋል ቶምኘሰን።
ነገር ግን ይላል ይህ ሰው፣ ከፔሩ፣ ግሪንላንድና አንታርክቲካ የተገኙ የበረዶ ናሙናዎች ሁሉም ተጨባጭ የመሞቅ ምልክት ያሳያሉ።
አንድ ታላቅ ኤሊ መንግሥት ያልተሳካለትን ተግባር አከናውኗል፦ ፊሊፒኖን በበቂ ሁኔታ መናገር ችሏል።
ስድስት ተኩል ጫማ እርዝመት ያለውና ፖንግ ፖጐንግ ተብሎ የሚጠራው ኤሊ በልጆች የቴሌቪዥን ፕሮግራም «ባቲቦት» ኮከብ ሆኖ የሚሠራ ባዶ ባሕሪ ነው።
የሚናገረው በፊሊፒኖ ብቻ ነው።
«ባቲቦት» የዩ.ኤስ «ሲሳም እስትሪት» ፕሮግራም ዲቃላ በመሆን በ1983 ተጀምሮ በፊሊፒኖች ግልጽ ጥረት ሊዳብር ችሏል።
የሬዲዮ ፕሮግራሞችና መጻሕፍት ይህን በየቀኑ የሚቀርበውን የቴሌቪዥን ሾው ተከታትለውታል።
የጥንት የፊሊፒኖ ቃል የሆነውና «ጠንካራ» ወይም «የሚታገል» የሚል ትርጉም ያለው «ባቲቦት» በሂደት የፊሊፒኖ ቋንቋ አገልግሎት ላይ እንዲውል ጠንካራ ተከራካሪ ሆኗል።
«የራሳቸውን ቋንቋ  መጠቀም ምንም የበታችነት ስሜት የማያስከትል መሆኑ ተራው ወጣት የፊሊፒኖአዊውን ይመስጠዋል» በማለት ራንዲ ዴቪድ የተባለ ሶሺዎሎጂስት ሰውና ታዋቂ የቴሌቪዥን የንግግር መድረክ አዘጋጅ ገልጿል።
«ይህን ፕሮግራም የዛሬ ስድስት ዓመት ስንጀምር ለአብዛኛው የመካከለኛ መደብ ፊሊፒኖአዊ የማይስብ ነበር» ሲሉ ሊዲያ ብራውን የተባሉ የዝግጅት ክፍሉ ፊጣሪ ይናገራሉ።
አሁን አለች «አከራካሪ ጉዳይ መሆኑ አብቅቷል።
የ«ባቲቦት» ስኬታማነት ምሁራንና መንግሥት ፊሊፒኖ ወደ ብሔራዊ ቋንቋነት ደረጃ እንዲደርስ ካደረጉት ጥረት ጋር በጉልህ ተፃራሪነት የሚታይ ነው።
ፊሊፒኖ--በአንድ ወቅት ፒሊፒኖ ይባል ነበር-- በአብዛኛው ታጋሎግ ነው፤ ታጋሎግ በማላያ የሚገኝ ቋንቋ ሲሆን የሚነገረውም በአገሪቱ በሉዞን ዋና ደሴት በከፊል ነው።
ብሔራዊ ቋንቋ በመሆኑ ጉዳይ ተቃውሞ የሚነሣው በአጠቃላይ እንግሊዝኛን ከሚመርጡት ከአገሪቱ የልሁቃን አባላት ነው።
ግን ደህና ኑሮ የሚኖሩት ፊሊፒኖች እንደ እንግሊዝኛ የተስፋፋውን ቋንቋ ስለመጠቀም ያላቸውን ምክንያት ለማቅረብ በጣም ፈጣኖች ናቸው፤ በፊሊፒኖች ላይ ያላቸውን አጉል ጥላቻ ለመግለጽ ግን በጣም ዳተኞች ናቸው ብለዋል ለሀገር ቋንቋ ተከራካሪዎች።
«ለመካከለኛውና ለከፍተኛው መካከለኛ መደብ /ፊሊፒኖ/ ዝቅተኛ ቦታ የሚሰጠው ነው» ብሏል የፊሊፒንስ የኩኤዞን ከተማ ዩኒቨርስቲ የፊሊፒን ጥናት ፕሮፌሰር ቤን ሉምበራ።
ደግሞ ቅር መሰኘትም አለ።
ሌሎች የፊሊፒኖ ተቃዋሚዎች ታጋሎግ ከማይነገርባቸው ክፍለ ሀገሮች የመጡ ናቸው።
አብዛኛው የአገሪቷ ሕዝብ ከማንኛውም ሌላ ቋንቋ ይልቅ ፊሊፒኖን እንደሚረዳ በቅርቡ የተደረጉ ጥናቶች ቢጠቁሙም እንኳን የእየራሳቸው ቋንቋዎችም እኩል ክብደት ሊሰጣቸው እንደሚገባ ይከራከራሉ።
/በአገሪቷ ውስጥ ሰባት ዋና ዋና ቋንቋዎችና 70 የቋንቋ ስልቶች አሉ።/
ምን ቋንቋ እንናገር የሚለው ፊሊፒንስ ውስጥ በስሜት ተገፋፍቶ የሚፈጠር የማዕድን ቦታ ነው።
ይህ አመለካከት አገሪቷ በዩ.ኤስ ቅኝ ግዛት ሥር በነበረችበት ጊዜ በነበረው ግንኙነት፣ በፊሊፒን መደባዊ መዋቅር፣ ሕዝቡ ለክልሉ ታማኝ በመሆኑና በጂኦግራፊም አገሪቷ ደሴት በመሆኗ አንፃር ሥር የሰደደ ነው።
ፊሊፒንስ የዩ.ኤስ ቅኝ ግዛት በነበረችበት ጊዜ እንዳደረጉት ሁሉ አሁንም ለአብዛኛዎቹ የፊሊፒንስ ልጆች የውጭ ቋንቋ ቢሆንም እንኳን መምህራኑ በአብዛኛው የሚያስተምሩት በእንግሊዝኛ ነው።
በዚህም የተነሣ በቤታቸው በአንድ ቋንቋ ት/ቤት ደግሞ በሌላ ቋንቋ ይናገራሉ።
ለፊሊፒኖ ያለውን በሠለጠነው ዘመን የሚታየውን ባሕላዊ ማመንታት «በቋንቋ ላይ ያነጣጠረ የአእምሮ ቀውስ» በማለት ሚስስ ብራውን ሰይመውታል።
ይህ ጉዳይ ለብዙ ዓመታት እየተለሳለሰ ቆይቷል።
የተጧጧፈ ክርክር ለማነሣሣት ብዙ ጊዜ አይወስድም።
የፊሊፒኖ ችሎታቸው ተለዋዋጭ የሆነው ፕሬዚዳንት ኮራዞን አኩኢኖ ይህ ቋንቋ የሥራ ቋንቋ እንዲሆን ባለፈው ዓመት ሲገልጹ ክርክራቸውን በአብዛኛው በእንግሊዘኛ የቀጠሉት አብዛኛዎቹ ሕግ አውጪዎች ሁካታውን አቀለጡት።
ግን የፊሊፒኖ በርካታ ደጋፊዎች የቋንቋው ተቃዋሚዎች ተስፋ እየቆረጡ ሲሄዱ ተመለከቱ።
«ባቲቦት»ን ጨምሮ ሚዲያው ወሳኝ ሚና መጫወቱን አመኑ።
የፊልምና የሚዲያ ዋና ጽሑፍ አቅራቢ ሬኔ ቪላኑኤቫ እንደሚለው «ባቲቦት» የፊሊፒኖን ዓላማ ለማራመድ የተጀመረ አይደለም።
«ቋንቋውን ለማስተማር ብቻ አስበን የተነሣን አይደለንም» ይላል፣ «ብቻ እየተጠቀምንበት ነው።»
ሰሞኑን «ባቲቦት» እየተዘጀ ያለው አንድ የእንጨት መሰንጠቂያ ቤት ለዚህ ሥራ እንዲመች ተደርጐ እንደልብ በማያወላዳ $3,000 ባጀት የአንድ ሰዓት ዝግጅት እየተሠራ ነው።
ከአገሪቱ አምስት ማሰራጫዎች በሁለቱ ከሰኞ እስከ አርብ እየተላለፈ ነው።
ከ400,000 በላይ ተመልካች ያለው «ባቲቦት» በአገሪቱ ውስጥ በቀን ከሚተላለፉ ፕሮግራሞች ከፍተኛ ተመልካች ካላቸው ከአራቱ ጋር የሚወዳደር ነው።
ግን የማስታወቂያ ገቢው በቂ አይደለም።
በየወቅቱ ፕሮግራሙ ይታጠፋል የሚል ሥጋት አለ።
«ባቲቦት» እንደ «ሲሳም እስትሪት» የመሻሻል ሁኔታ አይታይበትም።
የመድረኩ ድምፅ ማስተጋባት።
ትርዕይቱ አንዳንዴ ሊጠነዛ ይችላል።
በፕሮግራሙ ሁለት ብቻ ትልልቅ አሻንጉሊቶች አሉ፤ እነሱም ፖንግ ፓጐንግና ኪኮ ማትሲንግ የሚባለው የዝንጀሮ አሻንጉሊት ናቸው።
ግን የፊልሙ አሠራር ከማንኛውም የሀገር ውስጥ ፕሮግራም ጋር የሚመጣጠን ነው።
የዝግጅቱ የፈጠራ ችሎታ የቴክኖሎጂውን ጉድለት የሚሸፍን ነው።
ፕሮግራሙ እንደ ኑክሌር የጦር መሣሪያና እንደ አካባቢ ሁኔታ ያሉ አወዛጋቢ የሆኑ ርዕሶችን የማቅረብ ፍርሃት የለውም።
«ባቲቦት» እንኳን በቋንቋው ጦርነት ያሸነፈ የለም።
በቅርቡ በቀረበው አንድ ምዕራፍ ማስታወቂያዎቹ በሙሉ ያቀረቡት በእንግሊዝኛ ነበር።
መቀመጫው ዋሽንግተን የሆነው የአካባቢው ኤጀንሲ እንደተናገረው የካናዳ መንግሥት በላቲን አሜሪካ አገሮች ውስጥ ንቁ ፖለቲካዊ ተሳታፊ ይሆናል በሚል አመለካከት ከአሜሪካ አገሮች ድርጅት ውስጥ ለመግባት የሚጠይቅ መሆኑን ነገ እንደሚገልጽ ይጠበቃል።
ዩ.ኤስ በኩባ ላይ የንግድ ማዕቀብ መጣሏን፣ ግሪናዳን መውረሯንና ለኒካራጓ ኮንትራ ደፊጣ ተዋጊዎች ወታደራዊ ዕርዳታ መስጠቷን ካናዳ ብትቃወምም እንኳን የተጠበቀው የካናዳ እንቅስቃሴ በቡሽ አስተዳዳር ተቀባይነትን አግኝቷል።
የ32 አገሮችን ድርጅት ለብዙ ዓመታት ተጭና የያዘችውን የዩ.ኤስን ሚዛን ትጠብቃለች በሚል ተስፋ ካናዳ ከአሜሪካ አገሮች ድርጅት እንድትገባ የላቲን አሜሪካ አገሮች ብዙ ጊዜ ግፊት ሲያደርጉ ቆይተዋል።
ካናዳ የድርጅቱ አባል እንድትሆን ዩ.ኤስም እንዲሁ ብትደግፍም እንኳን ዋሽንግተን የዚህ ሐሳብ አመንጭ አልነበረችም።
«ካናዳ ከአሜሪካ አገሮች ድርጅት ውስጥ እንዳትገባ ለብዙ ዓመታት  የዩ.ኤስ ከፍተኛ አጀንዳ ሆኖ የቆየበት ምክንያት እኛን ከአሜሪካ ጐን አይሰለፉም የሚለው ሐቅ ሳይሆን አይቀርም» ብለዋል በአሜሪካ የቀድሞው የካናዳ አምባሳደር አለን ጐትሌብ።
የካናዳ አባል የመሆን ጥያቄ በኮስታሪካን ዲሞክራሲ መቶኛ ዓመት በዓል ላይ ለመገኘት ሳንጆስ፣ ኮስታሪካን ውስጥ ባሉት በካናዳ ጠቅላይ ሚኒስትር በብሬን ሙልኖሪ ይደባለቃል ተብሎ ይጠበቃል።
«ካናዳ በክፍለ አህጉር የምትጫወተው ሰፊና በጣም ጠቃሚ ሚና አላት» ብለዋል ሚስተር ሙልሮኒ በቅርቡ።
አንዳንድ የካናዳ ፖለቲካ ተንታኞች እንደሚሉት በዩ.ኤስ ጫና ሥር ባለ ድርጅት ውስጥ ካናዳ መግባቷን ተቃውመዋል።
«ካናዳ» በዩ.ኤስና በላቲን አሜሪካ የድርጅቱ አባላት መካከል «በሚጐርፍባት ጥያቄ ሳትዋከብ ስለላቲን አሜሪካ ኮስታራ አቋም ለመያዝ ብዙ ነገሮችን መሥራት ትችላለች» ብሏል የቶሮንቶ ግሎብና ሜል አምድ አዘጋጅ ጀፍሬ ሲምኘሰን።
በተባበሩት መንግሥታት ውስጥ ያላት የምርጫ ሪከርድ የሚያሳይ ከሆነ ካናዳ አንዳንዴ ለዩ.ኤስ የማትመች የአሜሪካ አገሮች የድርጅት አባል ትሆናለች።
በተባበሩት መንግሥታት ባለፈው ዓመት በተደረጉት ምርጫዎች ካናዳ በወቅቱ ከዩ.ኤስ ጋር በተመሳሳይ ድምፅ የሰጠችው 63 በመቶ ነበር።
ፈረንሳይ በወቅቱ ከዩ.ኤስ ጋር ተመሳሳይ ድምፅ የሰጠችው 76 በመቶ፣ ምዕራብ ጀርመን 79 በመቶ እንዲሁም እንግሊዝ 83 በመቶ ነበር።
መቀመጫው ዋሽንግተን የሆነው የክፍለ አህጉሩ ካውንስል፣ ሰፊ አስተሳሰብ ያለው የምርምር ቡድን፣ ዳይሬክተር ላሪ ቢርንሰ እንዳለው በአሜሪካ አገሮች ድርጅት ውስጥ የዩ.ኤስን አመራር ካናዳ ብትከተል ኖሮ የላቲን አሜሪካ አገሮች «ፍጹም ተስፋ ይቆርጡ ነበር።
«ላቲን አሜሪካውያን ካናዳን የሚመለከቷት ሉአላዊነታቸውን እንደምታከብርና ጣልቃ የማትገባ ኃይል እንደሆነች አድርገው ነው» ብሏል።
በአሜሪካውያን መካከል ሰላምና ኢኮኖሚያዊ ዕድገት እንዲፋጠን የሚጥረው የአሜሪካ አገሮች ድርጅት የወቅቱ የፖናማ ፖለቲካዊ ቀውስ መፍትሔ እንዲያገኝ ለማድረግ እየሞከረ ነው።
ኩባ ከአሜሪካ አገሮች ድርጅት አባልነት ታግዳለች፤ ግን የድርጅቱ አባላት ኩባ ወደ ድርጅቱ እንድትመለስ እየተወያዩበት ነው።
በዚህ ምዕተ ዓመት መጀመሪያ ናሚብ በረሃ ከአትላንቲክ ውቅያኖስ ጋር በሚገናኝበት አካባቢ በሚገኘው ድንቅ የአሸዋ ክምር የባሕር ዳርቻ አልማዝ የማውጫ ጊዜ ነበር።
ወንዶች የሚያንፀባርቀውን ማዕድን በመፈለግ በአሸዋው ላይ ይድሃሉ።
ማሊቡ ላይ ዛጐል የመሰብሰብ ያህል ቀላል ሥራ ነበር።
ወንዶቹ አሁንም አካፋና የእጅ ብሩሽ ይዘው የባሕሩን ዳርቻ እያሰሱ ናቸው።
ግን የደ ቢርስ የተዋሃደ የማዕድን የግል ኩባንያ ንብረት በሆነው 336 ግዙፍ መኪና ከተጓዙ በኋላ ነበር ለሥራው አስፈላጊ የሆኑት ሰዎች ሥራቸውን የሚጀምሩት።
ባለፈው ዓመት በእያንዳንዱ ካራት ወይም አንድ አምስተኛ ግራም 46 ቶን አሸዋ የሚሆን 934, 242 ካራት መልሶ ለመጠበቅ እንዲቻል 43 ሚሊዮን ቶን አሸዋ ከአንዱ የአሸዋ ክምር ወደ ሌላው ተወስዷል።
ኦ አዎን፣ አትላንቲክም 300 ያርድ ወደ ኋላው እንዲመለስ ተደርጓል።
«ከዚያ ማዶ እንቁ ካለ ወደዚያው እንሄዳለን» አለ የደ ቢርስ የኢንጅነሪንግ ሥራ አስኪያጅ ሌስ ጆንስ።
በሚጋረፈው ማዕበልና በሚሸሸው አሸዋ መካከል ክፍተት እንዲፈጠር በማድረግ በጣም አስቸጋሪ በሆነው የእንቁ ቁፋሮ በዓለም እጅግ የከበረው ድንጋይ ሳጥን ይገኛል።
በብዙ ምዕተ ዓመታት አሳምራ ላቀረበችልን እናት ተፈጥሮ ምስጋና ይድረሳትና---መጀመሪያ ደቡብ አፍሪካ በውስጥ የነበረውን የከበረ ድንጋይ ተሸክሞ ለሄደው የብርቱካናማው ወንዝ ገስጋሽ ውሃ ከዚያም ለውቅያኖሱ ቀዝቃዛ ማዕበል፣ በመጨረሻም ለበረሃው ደቃቅ ላልሆነ አሸዋ ምስጋና ይግባቸውና--98% የሚሆነው ገና ያልወጣው እንቁ የከበረ ድንጋይ ጥራት ያለው ነው።
ሌሎች ማዕድን አውጭዎች ብዙ ካራት ሊያወጡ ይችላሉ፤ ከእነዚህም ውስጥ ከፍተኛ መጠን ያላቸው ለኢንዱስትሪ ፍጆታ ይውላሉ።
ይህ ሀብት የተቀመጠበት ሳጥን በጣም ትልቅ ስለሆነ ባንክ ውስጥ የነበሩ ዕቃዎች በሚቀመጡበት ቦታ ማስቀመጥ ስለማይቻል ወደ ነበረበት እንዲመለስ ተደርጓል።
የባቡር ሠራተኛ ዛቻሪያስ ሌዋላ በ1908 ከአሸዋ ላይ መጀመሪያ እንቁ ካነሳ ከወር በኋላ ናሚቢያን የተቆጣጠሩት የጀርመን ቅኝ ገዥዎች ከብርቱካናማው ወንዝ በስተሰሜን 200 ማይል ያህል እና ከአትላንቲክ ውቅያኖስ 60 ማይል ገባ ብሎ የሚገኘውን በረሃ መያዛቸውን አወጁ።
ጀርመኖች በአንደኛው የዓለም ጦርነት ሲሸነፉ ናሚቢያን ለደቡብ አፍሪካ ለቀቁ፤ እንቁውን ደግሞ ለአንግሎ አሜካን ማኀበር ፓትራያርክ ለእርነስት ኦኘንሃይመርና ለደ ቢርስ ለቀቁ።
ዛሬ ከደ ቢርስ በብዙ ድካም ፈቃድ ካላገኘ በቀር በጥብቅ ከተከለከለው አካባቢ ማንም ሰው መግባት መውጣት አይችልም።
ስለሆነም የማዕድኑ ዞን ከአፍሪካ ውስጥ ምድረ በዳ መስሎ ይታያል።
የእንቁው ማዕድን ዘላለማዊ ይሆናል ተብሎ ባይታሰብም በናሚብ የአሸዋ ክምር ቦታዎች የተለቀቁ ከተሞች አልፎ አልፎ የታያሉ።
የማዕድኑ ዋና መሥሪያ ቤት ኦራንጅሙንድ 9000 ኗሪዎች ያሉበት ብቸኛው የማኀበሩ የበረሃ ገነት ነው።
ቀበሮች በሌሊት በመንገዱ ይዞራሉ፤ ረጅም ቀጥ ያለ ቀንድ ያላቸው ድኩላ የሚመስሉ እንስሳት ከሚርከፈከፈው ውሃ ለመጠጣት ከበረሃ ይመጣሉ።
በአብዛኛዎቹ ቀናት የበረሃው ሙቀትና የውቅያኖሱ ቅዝቃዜ ተዳምረው እንደ ረጠበ ጨርቅ ያለ ጭጋግ ይፈጥራሉ።
አቧራ የተሸከመው ነፋስ የሚያቆም አይመስልም።
እስካሁን ማዕድን አውጭዎች ከሁሉም የናሚቢያ ክፍሎች እንዲሁም ባለሙያዎች ደቡብ አፍሪካና ለንደን ከሚገኙ የደ ቢርስ ዋና መሥሪያ ቤቶች ይጐርፋሉ።
እና ኦራንጅሙንድ ከእንቁው ጐን ለጐን ሰዎችን በመሳቧ ትኰራለች።
ስድስት የቪድዮ መከራያ ሱቆች፣ ሶስት ምግብ ቤቶች፣ አንድ ሲኒማ ቤት፣ ከክሪኬት እስከ ቦውሊንግ ድረስ ብዙ ነገሮችን ያጠቃለሉ 34 የስፖርትና የመዝናኛ ክበቦች አሉ።
የኦራንጅሙንድ መኩሪያ የሆነው በዓለም ውስጥ ሰፊ የአሸዋ ወጥመድ ባለበት ቦታ 18 ቀዳዳ ያለው የጐልፍ ሜዳ ማዘጋጀት ነው።
ባለፈው ዓመት እየሞላ የሚሄደው የብርቱካናማው ወንዝ ሜዳውን ያጥለቀልቃል የሚል ሥጋት በማስከተሉ አትላንቲክን ወደ ኋላው እንዲመለስ ያደረገው ኤንጂነር ጐርፉን የሚያግድ ግንብ ለመሥራት ተጣደፈ።
«ለጐልፍ ሜዳችን ምንም ጥሩ ነገር የለም» አለ የማዕድን ማውጣቱ ኤንጂነር ቶኒ ጆርጅ።
በሚቀጥለው ወር በሚደረገው ምርጫ አገሪቷን ከደቡብ አፍሪካ ቁጥጥር አውጥቶ አዲሱ የናሚቢያ መንግስት በመቀጠልም ማዕድኑን በከፊል ይወርስ ይሆናል የሚል ሥጋት ቢኖርም የደ ቢርስ ኤንጂነሮች ማዕድኑን የማውጣት ጊዜ አሁን ከተገመተው ከ10 ዓመት ለሌላ 25 ዓመት ለማራዘም እየጣሩ ነው።
ከበረሃ የውጊያ ቦታ ላይ ከሰማይ በተተኮሱ መሣሪያዎች የተመቱ ይመስል ግዙፍ ማሽኖች በክምር አሸዋዎች መካከል ወድቀው ይገኛሉ።
በዘመናዊ መሣሪያ አካሄድ የሚሰራ የኤሌክትሪክ መጥረጊያ እንደ ጉንዳን-በል ትልቅ እንስሳት አሸዋውን ይመረምራሉ፤ ከመቀመጫ ይልቅ ባልዲ ያላቸው የመቆፈሪያ መሣሪያዎች ተደራርቦ የሚገኘውን የጥጥር አሸዋ ንጣፍ ሰርስረው ይገባሉ ሰንሰለቶችና አስተላላፊ ቀበቶዎች አሸዋውን ወደ ማጣሪያው ለማስተላለፍ ከባሕሩ ዳርቻ ከወዲያ ወዲህ ይሽከረከራሉ።
ከዚያም ወደ ውቅያኖሱ የገባ 600 ያርድ እርዝመትና 60 ያርድ ውፍረት ያለው ሰው ሠራሽ የባሕር ግንብ አለ።
የሚጋረፈውን ማዕበል ለመከላከል ከአሸዋ የተሠራው ግንብ ሌት ከቀን ዕድሳት ይደረግለታል።
ማዕድን ቁፈራው ከግንቡ ፊት ለፊት ሲጠናቀቅ ወደ ሰሜን አቅጣጫ እየቀጠለ ሄዷል።
ባሕሩን ለመከላከል የተሠራው አጋዥ ግንብ የወዳደቁ ዕቃዎች ማከማቻ መስሏል።
ኢንጂነሮች ማገጃውን ለማጠናከር በመጀመሪያ በብሎኬት ሠርተው ነበር፤ ግን ውቅያኖሱ እንደሚንሳፈፍ እንጨት እያንገላታ አስወገዳቸው።
ከዚያም አንድ ሰው ታይቶ በማይታወቅ መንገድ ማዕበሉን ያግዳሉ ብሎ ያሰባቸውን እንደ ቡልዶዘር ያሉ ከአገልግሎት ውጭ የሆኑ መሣሪያዎችን ለመጠቀም ወሰነ።
«መሣሪያቸው ለዚህ ዓይነቱ ተግባር ውሎ ያዩት የካተርፒላር ሰዎች ደስተኞች አልሆኑም» አለ ሚስተር ጆርጅ ትከሻውን እየነቀነቀ።
«ይህ ጥሩ ማስታወቂያ እንዳልሆነ ቆጠሩት።»
ይህን ሁሉ አዲስ የአሠራር ዘዴ ቢጠቀሙም በአሳፋሪ ሁኔታ «የአለት ንጣፍ ጠራጊዎች» እየተባሉ በተጠሩት፣ ቆፋሪዎችን ከኋላ እየተከታተሉ ላባቸውን በሚያፈሱት አካፋና ብሩሽ ከያዙ ሰዎች ተጠራርጐ የቀረ አብዛኛው እንቁ አሁንም ከአሸዋው ውስጥ ይገኛል።
ሰማያዊና ግራጫ ቱታ ለብሰው የሚደክሙት እንቁ በመፈለግ ዓይናቸውን ማፍዘዙን ትተው በመሬት ውስጥ ባሉት ጠባብ መሽዋለኪያዎች እየገቡ በጽዳት ሥራ ላይ እንዲያተኩሩ ይጠበቅባቸዋል።
ግን ሰልለው ካገኙ ኩባንያው ከእንቁው መሸጫ ዋግ አንድ ሶስተኛውን በጉርሻ ይሰጣቸዋል።
በኩባንያው የደመወዝ አከፋፈል እርከን ከዝቅተኛው ደረጃ የሚገኙ እነዚህ ሠራተኞች ለመስረቅ የሚገፋፋቸው ስሜት ለመግታት ይህ ጉርሻ ይረዳቸዋል፤ በስርቆት ወንጀል ከተከሰሱ የ15 ዓመት እስራት ይጠብቃቸዋል።
አሁንም ሠራተኞች አልፎ አልፎ አንድ ወይም ሁለት የከበረ ድንጋይ ደብቀው ለመውጣት ይሞክራሉ።
አንድ ሰው ከክራባቱ ማሠሪያ ውስጥ በርከት ያሉ እንቁዎችን ደብቆ ነበር።
አንድ ሰው ከጫማው ተረከዝ ቀዳዳ አበጅቶ ነበር።
አንድ ምግብ ሠራተኛ ከወተት ባልዲ በሥሩ በኩል እንቁ ደብቆ ይዞ ነበር።
ከፈታሾች ከማዕድኑ ደኀንነት ኤክስ-ሬይ ያመለጠ አንድም ሰው አልነበረም።
የምግብና የመድኃኒት አስተዳደር በቆርቆሮ ታሽጐ ለገበያ ከሚቀርበው ከቻይና እንጉዳይ ጋር በተያያዘ የምግብ መመረዝ ሁኔታ ስለተከሰተ ከቻይና የሚመጣውን እንጉዳይ ሙሉ በሙሉ ታግዷል።
የምግብና መድኃኒት አስተዳደር ትናንት እንደተናገረው «ቻይና ውስጥ እንጉዳይን እያሸገ በሚያወጣው ኢንዱስትሪ ውስጥ የምግብ መመረዝ ጉዳይ በጣም መስፋፋቱን ኤጀንሲው ገልጿል።»
የባክቴሪያ ብክለትን ለመከላከል «ተገቢ የሆነ የጽዳት ቁጥጥር እርምጃ ቻይና ውስጥ አስካልተወሰደ ድረስ» እንጉዳይን በጨው እየቀመመ በቆርቆሮ ወይም በካርቶን እያሸገ የሚልክ የቻይና ኢንዱስትሪ ውጤት ወደ ዩ.ኤስ እንደገባ ኤጀንሲው ፈጽሞ አይፈቅድም።
ሚሲሲፒ፣ ኒው ዮርክና ፔንሲልባንያ ውስጥ የተመረዘ እንጉዳይ በልተው 100 ሰዎች ከታመሙ በኋላ በግንቦት 19 የምግብና የመድኃኒት አስተዳደር 68-ኦውንስ በሚመዝኑ ቆርቆሮች ታሽጐ የነበረውን እንጉዳይ ከሽያጭ ውጪ እንዲሆኑ አድርጓል።
በተከታታይ በተካሄዱ የምርመራ ሙከራዎች ከተለያዩ የቻይና ፋብሪካዎች በትንንሽ ቆርቆሮዎች እየታሸጉ የሚወጡ የእንጉዳይ ውጤቶችም እንዲሁ በተመሳሳይ ሁኔታ የተበከሉ መሆናቸውን ኤጀንሲው ደርሶበታል።
ብክለቱ የተፈጠረው የአትክልት ምግቦች በቆርቆሮ በሚታሸጉበት ጊዜ የሚኖረውን ከፍተኛ ሙቀት ለመቋቋም የሚችል መርዝ በሚፈጥረው ስታፊሎኮኩስ በሚባለው የባክቴሪያ ዓይነት መሆኑ ታውቋል።
ስለ እንጉዳይ የሚያስታውሱ ሰዎች የመመረዙ ጉዳይ በመጋቢት መጀመሪያ ላይ መከሰቱን አስታከው ገልጸዋል።
በ1987 ቻይና $47 ሚሊዮን የሚያወጣ 65 ሚሊዮን ፖውንድ እንጉዳይ ለዩ.ኤስ ሸጣለች።
ዕቃው የተላከው ለሬስቶራንቶችና ለፒዘሪያዎች ለሚያቀርቡ ምግብ አከፋፋዮች ነበር።
ከዚህ ያለው የቻይና ኢምባሲ ቃል አቀባይ እንደተናገረው የእንጉዳይን ብክለት ለማቆም የቤጂንግ መንግሥት «በርካታ ወሳኝ እርምጃዎችን» መውሰዱንና ከዚህ ጋር የተያያዙ ጉዳዮችን ይበልጥ በመመርመር ላይ መሆኑን ገልጿል።
ችግሩ «በአጭር ጊዜ» መፍትሔ እንደሚያገኝ ተንብዮአል።
ጤናማ ባልሆነው የደቡብ አፍሪካ ሕብረተሰብ ውስጥ እየኖሩ የብርቱካናማው ሠራተኞች ማኀበር ተብሎ ከሚጠራውና ነጭ ቀለም ከተቀባው ዋና መሥሪያ ቤት ውጭ የሚገኙ ሁሉም ነገሮች የተለመደ ይመስላሉ።
በነጭ ገበሬ የሚነዳ ፒክ አኘ የጭነት መኪና በኋላው የጫናቸውን ጥቁር ሠራተኞች እያንገጫገጨ ይሄዳል።
ከኮንራዲስ ባሻገር ካለው የገበያ አዳራሽ አንድ ጥቁር ልጅ እቃዋን ጠቅልላ የያዘች አንዲት ጠና ያለች ነጭ ሴት ለመርዳት ይሯሯጣል።
አንድ መኪና ከታች መንገድ ሲደርስ ታጥፎ ወደ ሼል ቤንዚን ማደያ ሲሄድ በጥቁር ቤንዚን ቀጂዎች ተከበበ።
ነገር ግን ከሁሉም የበለጠ ረጅም ከሆነው ህንፃና በነጭ ከተቀባው ብርቱካናማው ሠራተኞች ቢሮ ውስጥ -- ከደች ተራማጅ ቤተክርስቲያንና ትምህርት ቤት በቀር -- የደቡብ አፍሪካ ንፁህ የዘረኝነት ሥርዓት ይካሔዳል።
በርካታ ነጭ የቢሮ ሠራተኞች ለማኀበሩ አባላት የሚላኩ ደብዳቤዎችን በፖስታ ያሽጋሉ።
ነጭ ሴቶች ቡናና ሻይ ያስተናግዳሉ፤ በኋላም ስኒዎቹን ያጥባሉ የስኒ ማስቀመጫዎቹን ይወለውላሉ።
ነጭ ልጆች በቅርጫት ያለውን ቆሻሻ ይደፋሉ፣ መስኮቶቹን ይወለውላሉ።
ጥቁር ሠራተኞች በፍጹም አይታዩም።
ወጥ ቤት ወይም መጋዘን ወይም መጻሕፍ መደብር ውስጥ የሉም።
«የራሳችን የሆነ ኀብረተሰብ እንዲኖረን ከፈለግን ሥራውን ሁሉ እኛው እራሳችን ለማከናወን ፈቃደኛ መሆን አለብን» ብለዋል የቀድሞው ጠቅላይ ሚኒስትርና በ1980 የተመሠረተው የብርቱካናማው ሠራተኞች መሪ ልጅ ሄንድሪክ ቬርወርድ።
በእርግጥም የራሳቸውን ኀብረተሰብ ይፈልጋሉ።
ጆሃንስበርግ የሕዝብ መዝናኛዎችን ለሁሉም ዘሮች ክፍት ካደረገች ዘንድ የኬኘን የነጮች የባሕር ዳርቻ በሙሉ በጥቁሮች እስከተጥለቀለቁ ድረስ፣ እንዲሁም የታገደውን የአፍሪካ ብሔራዊ ኮንግሬስ ሰባት መሪዎችን መንግሥት በመፍታቱ በቀሪው ደቡብ አፍሪካ ውስጥ የዘር መድልዎ ምሰሶዎች ይንኮታኮታሉ።
ግን ከዚህ በምሥራቅ ትራንስቫል የበቆሎ ማሳዎች መካከል በምትገኝ ጭር ያለች ከተማ በሞርገንዞን ውስጥ የኦሬንጅ ሠራተኞች ምሰሶዎቹን አጠንክረው ይዘዋል።
የኦሬንጅ ሠራተኞች -- ከደች ፈልሰው የመጡ  አፍሪካኒሮች ጀግና ከሆነው ከኔዘርላድ የኦሬንጅ ሠራተኞች የዘር መድልዎን የመጨረሻ አቋማቸው ያደረጉት።
እንግዲህ ከዚህ ላይ ነው የኦሬንጅ ሠራተኞች የዘር መድልዎን የመጨረሻ አቋማቸው ያደረጉት።
ሐሳባቸው ጥቁሮች የሌሉበት ከተማ መጀመሪያ መመሥረት ከዚያም አጠቃላዩን ሀገር መመሥረት ነው።
ይህ አፍሪካ ውስጥ የማይረባና ፍጹም ከንቱ የሆነ ጥረት ይመስላል።
የአባልነት መታወቂያ ያላቸው የኦሬንጅ ሠራተኞች 3000 ብቻ የመሆናቸው ሐቅ ወደ ዕብደት ደረጃ ያደርሳቸዋል።
ግን በአሁኗ ደቡብ አፍሪካ ሁሉንም ነጮች የያዘ የተወሰነ ክልል በመፍጠር የአፍሪካነር አገር መመሥረት የሚለው ሐሳባቸው ከአገሪቱ አምስት ሚሊዮን ነጮች አንድ ሶስተኛ ያህል የሚይዘው ቀኝ ክንፍ ዋና ፍላጐት ነው።
የአፍሪካነር ፈላስፋዎችና የሃይማኖት ሊቃውንት የነጮችን አገር ለመመሥረት ከረጂም ጊዜ ጀምረው ሲያሰላስሉ ቆይተዋል።
የኦሬንጅ ሠራተኞች ይህን ስብከት ወደ ተግባር እየለወጡት ነው።
ስለሆነም ቲ-ሸርቱና ጂንሱ በግሪስ የተበከለው ገበሬው ጆሃን ፊሸር በገዛ መሬቱ ላይ እየተንከባለለ መኪናውን ይጠግናል፣ ቡሎኑን ያጠብቃል።
ደቡብ አፍሪካ ውስጥ በአብዛኛዎቹ የእርሸ ቦታዎች መኪና የሚጠግኑት ጥቁር ሠራተኞች ናቸው።
ከዚህ ግን አይደለም።
ሚስተር ፊሸር ኘሎውስ የራሱን ማሳ ያርሳል፣ ማሽላውንና ሱፉን ይዘራል፣ እንዲሁም በጐቹን ይቀልባል።
ከፋይበር ግላስ ፋብሪካው በኋላ አራት ነጭ ሠራተኞች የውሃ ታንኮችን ይገጣጥማሉ፤ በትርፍ ሰዓታቸው ደግሞ ከመንገዱ ባሻገር የከተማ መኖሪያ ቤቶችን ይሠራሉ።
ከዋናው መንገድ አሊዳ ቬርውርደና ሴት ልጇ የልብስና የጨርቃጨርቅ ሲጠብቁ ይውሉና ለቀሪው ቤተሰብ ምግብ ለማዘጋጀት ወደ ቤታቸው ይገሰግሳሉ።
ከወንዙ ታች የኦሬንጅ ሠራተኞች አንድ ቡድን የጐልፍ መጫዎቻ ሜዳውን ለማጠናቀቅ ይሠራሉ።
ነጮች ራሳቸው የሚጫወቱበት ከሆነ እራሳቸው መሥራት አለባቸው በማለት የምክር አገልግሎት የሚሰጠው ኤንጂኒየር ዊለም ቫን ሂርደን ተናግሯል።
«እንደ ሕዝብ መኖር ከፈለግን» ይል ይህ ሰው «የአኗኗራችንን ሁኔታ መለወጥ አለብን።»
አፍሪካነር በሌሎች ላይ መተማመኑን ማቆም አለበት።
የዘር መድልዎን የተዋጣለት ለማድረግ በሚያደርጉት ጥረት የኦሬንጅ ሠራተኞች አብዛኛዎቹ የታደሉ ነጭ ደቡብ አፍሪካውያን ላለመቀበል የሚሞክሩትን ሐቅ አግኝተዋል፤ ይህም ሐቅ አንድ ጌታ በባሮቹ ላይ ተማምኖ እስከኖረ ድረስ ምንጊዜም ጌታ ሆኜ እኖራለሁ ብሎ መጠበቅ አይኖርበትም የሚለው ነበር።
«የዘር መድልዎ ማለት እርካሽ የጥቁር ጉልበትና ከዚህም ጋር ተያይዘው የሚሄዱ ድሎቶችን መፈለግ ከሆነ ግን ደግሞ ጥቁሮችን በማኀበራዊና ፖለቲካዊ ጉዳዮች ውስጥ እንዳይገቡ ለማግለል የምትፈልግ ከሆነ ስለዚህ እነዚህ ሁለት ተቃራኒ ጉዳዮች ለምንጊዜውም ሊቀጥሉ አይችሉም» ብሏል ሚስተር ቬርወርድ።
የዘር መድሎ መሐንዲስና ከ1958-1966 የደቡብ አፍሪካ ጠቅላይ ሚኒስትር የነበሩት የሟች አባቱ የሄንድሪክ ኤፍ ሼርውርድ ሥዕል ሥር ሳሎን ውስጥ ተቀምጦ ነበር።
ልጁ አዛጋ፣ አንድ ቦታ በዘር መድልዎ ላይ ትልቅ ስህተት ተሠርቷል፤ ዛሬ ነጮች መለያየትን ለመቆጣጠር እንኳን በጥቁሮች ላይ ይተማመናሉ።
«ጥቁር ሠራተኞችን ከማስወገድ ይልቅ በእነሱ ጉልበትን መጠቀምን እንደ መታደል በመቁጠር ሰዎች የመለያየት የተለየ አቅጣጫ ይዘዋል።
ግን የእኔ አባት የሚለው መለያየት ማለት እውነተኛ መለያየት ነው» አለ ልጁ።
የኦሬንጅ ሠራተኞች ከልባቸው ይናገራሉ።
«ደቡብ አፍሪካ ውስጥ ያለው ሁኔታ ከሞራል አንፃር የተሳሳተ ነው ከሚለው የዓለም አስተያየት ጋር እንስማማለን» አለ የኦሬንጅ ሠራተኞች ዋና ቁም ፀሐፊና ትንሽ መጽሄት አታሚ ፒተር ብሩወር።
«አንድም ከልብ መዋሐድ አሊያም ከልብ ማግለል ይኖርብናል።»
ሞርዜንዞን ለረጂም ጊዜ በአፍሪካነር መንግሥት ልዩ ይዞታ ሥር የቆየ መሬት ነበር።
እንደ ሚስተር ቬርውርድ አመለካከት ከሆነ የጥንቶቹ አፍሪካነር አቅኝዎች በምሥራቅ ትራንስቫል ከጠቁሮች ሳይቀር ቀድመው የሰፈሩ ሕዝቦች ነበሩ።
ስለዚህ ሞርጌንዞን በ1908 በአንድ ቡድን ሥር ሲጠቃለል የመሬቱ ባለቤት የነበረው ገበሬ ነጮች ብቻ በከተማ እንዲኖሩና ጥቁሮች ግን ከዚያ ሲሠሩ ውለው ማታ ግን ጥለው እንዲወጡ የሚያዝ ገደብ አወጣ።
ዛሬ ሞርጌንዞን 800 ነጮች የሚኖሩባትና ሁለት የተነጠፉ መንገዶች ያሏት ከተማ ናት።
በተሰነጣጠቀው የእግረኛ መንገድ ሳር በቅሏል፤ ብዙ ቤቶችና ሱቆችም ኦና ሆነዋል።
ጥቂት ፋብሪካዎች አሉ፤ ማዕድኖች የሉም።
ደቡብ አፍሪካ ውስጥ በማንኛውም ቦታ የዘር መድልዎን የሸረሸረው የሕዝብ ቆጠራ እንቅፋት ያልሆነበት የኦሬንጅ ሠራተኞች አዲሷን አገራቸውን ሊመሠርቱ የሚችሉበት ተስማሚ ቦታ ነበር።
እስካሁን 150 የኦሬንጅ ሠራተኞች ወደዚህ መጥተው ባለፉት ሶስት ዓመታት ወደ አንድ ሚሊዮን የሚጠጋ ዶላር በማውጣት ንብረት ገዝተዋል።
እስካሁን ፍጹምና አጠቃላይ የሆነ የማግለል ተግባር በተጨባጭ አይታይም።
ከከተማው ወሰን ትንሽ አለፍ ብሎ በአካባቢው በሙሉ 2000 ጥቁሮች ተቀጥረው የሚሠሩበት ሻንቲታውን አለ።
ሁሉንም ከሥራ ለማባረር የኦሬንጅ ሠራተኞች ዝንባሌ ቢኖራቸውም እነሱን ለመተው አይጣደፉም።
ከኦሬንጅ ሠራተኞች ቢሮ ትንሽ ከፍ ብሎ ከሚገኝ የባቡር ሐዲድ ጣቢያ የሚሠራ አንድ ጁላይ የሚባል ወጣት /በተወለደ ጊዜ የተሰጠው ስም ነው/ ነጭ ቀለም የተቀባውን ሕንፃ እያመለከተ እንደ እውነቱ ከሆነ «ከዚያ ለመግባት አይፈቀድልኝም፤ የማውቀው ይህንን ነው» ብሏል።
የኦሬንጅ ሠራተኞች ያልሆኑት 650 የሚሆኑ የአካባቢው ነጮች ከባድ ችግር ላይ ወድቀዋል።
የቻሉትን ያህል ቢሞክሩም ያለ ጥቁር ሠራተኞች ሕይወት የሚታሰብ አልሆነላቸውም።
«የማይቻል ነው፤ የማይቻል ነው» አሉ ለብዙ አሥርት ዓመታት የገበያ አዳራሹን ሥራ ሲያካሂዱ የቆዩት በዕድሜ የገፉት እነ ኮኖራዲስ።
«ያለ እነሱ እርዳታ ምንም መሥራት አንችልም» አለች ሚስስ ኮኖራዲ።
«ኦ አይቻልም።
እነሱ ያስፈልጉናል፤ እነሱን ስለሰጠንም አምላክን እናመሰግናለን።»
የሞርጌንዞን ከንቲባነት ጨምሮ የያዘው የሼል ቤንዚን ማደያ ባለቤት ሩዲ ቫን ዳይክ የኦሬንጅ ሠራተኞች ከተማይቱን የአገር መሣለቂያ በማድረጋቸው ተጨንቋል።
«እኛ እንድናደርግ የሚፈለግብን ነገር ሁሉ ተግባራዊ ሊሆን አይችል» አለ፣ ምንም ማድረግ አይቻልም፤ 16 ጥቁሮችን ቀጥሯል።
«16 ነጮችን ለመቅጠር አቅም የለኝም።
በዚህ ደመወዝ ለመሥራት መቀጠር የሚችል አፍሪካነር ቢኖር የገንዘብ አያየዝ የማያውቅ መሆን አለበት።»
ወደ ቬርውርድ ቤት ስንመለስ ሄንድሪክ ኤስ.አር ከሄንድሪክ ጀ.አር እራስጌ ሆኖ ወደታች ይመለከታል።
እንደልጅየው እምነት የደቡብ አፍሪካን ኀብረተሰብና ፖለቲካ ውህደት ወደ ኋላ መመለስ እንደማይቻል አፍሪካነሮች በመጨረሻ በተገነዘቡ ጊዜ ሞርጌንዞን ታሸበርቃለች።
«ለኀብረተሰባቸው እስከሚዋጉ ድረስ መጠበቅ እንደማይኖርባቸው ሕዝቦቻችንን እንገፋፋለን» አለ ሚስተር ቬርውርድ።
«አሁን ባለው ሕዝብ መሠረት ማንኛውም አዲስ መንግስት ከቁጥር የሚያስገባው ኃይል እንሆናለን።»
በመጓጓት የኦሬንጅ ሠራተኞችን የእሱ አባት ከሕግ ውጭ ካደረገው ከአፍሪካ ብሔራዊ ኮንግረስ ጋር ያወዳድራል።
የጥቁሮችን ምኞት የሚገድብ ሕግ እስካልወጣ ድረስ የአፍሪካ ብሔራዊ ኮንግሬስ ሊገታ አይችልም።
«በተመሳሳይ ሁኔታ የአፍሪካነሮችንም ሐሳብ የሚገታ መንግሥት የለም።»
የሚገፋፋ በመምሰሉ ይቅርታ ይጠይቃል።
«ተመልከቱ» አለ፤ «ቀሪው ደቡብ አፍሪካ የተለያዩ ስደተኛ ብሔረሰቦች ወይም ዘሮች ተቀላቅለው የሚኖርባት አገር እንድትሆን ከፈለጉ የእነሱ ምርጫ ነው።
እንተዋቸዋለን።
የራሳችንን ሻይ ለመጠጣት ብቻ ነው የምንፈልገው።»
ራሳቸውንም ሊያስተናግዱ ይችላሉ።
የከሸፈው የፓናማ መፈንቅለ መንግሥት መሪ ሻለቃ ሞይስስ ጊሮልዲ በተቀበረበት ጊዜ ሰውነቱ በብዙ ጥይት ተደብድቦ ቆስሏል፤ ጭንቅላቱ ተከስክሷል የእግሩ ቅልጥምና ጐድን አጥንቱ ደቋል።
እነዚህ የፓናማ መፈንቅለ መሪ የማኑኤል አንቶኒኦ ኖሬጋ የተለዩ ፊርማዎች/ምልክቶች/ ነበሩ።
ከፖናማ ሻለቃ -2000 ተገንጣይ ጦር ጠቅላይ ሰፈር ውስጥ የአማፂው መኮንን ለረጅም ጊዜ ህመም እየተሰማው በአሰቃቂ ሁኔታ እንዲሞት ሲደረግ ጄኔራል ኖሬጋ ራሳቸው በአካል በተገኙበት ፍፃሜውን ለማየት ቁጥጥር ያደርጉ እንደነበር የደኀንነት ሪፓርቶች የማየት መብት ያላቸው የዩ.ኤስ ባሥልጣን ተናግረዋል።
በንዴት ጡፈው፣ ለረጅም ጊዜ በሥካርና እምነት-በማጣት ተወጥሮ ሚስተር ኖሬጋ በመፈንቅለ መንግሥቱ የተሳተፉትን 70 ያህል ወታደሮቹን በሞት መቅጣቱ ፖናማ ከተማ ውስጥ የአስከሬን ማቃጠያ ቦታዎችንና ቀብሮችን ሲከታተሉ የነበሩት የዩ.ኤስ ባለሥልጣን ተናግረዋል።
አሁን በየምሽቱ የሚተኛበትን ቦታ ይቀያይራል፤ አንዳንዴ ደግሞ በየምሽቱ ከአንድ ጊዜ በላይ ይቀያይራል።
ምግቡ አብዛኛውን ጊዜ የሚዘጋጀው በሚያምናቸው ሴቶች ሲሆን---በቋሚ ዕቁባቱ በቪኪ አማዶና በእሷ እናት በኖርማ ነው።
ለተወሰነ ጊዜ የዋና ቢሮውን የተቆጣጠሩትን የኩዴታው አቀናባሪዎች ደውለው የእንኳን ደስ አላችሁ ምኞት የገለፁላቸውን የሰዎች ስም ዝርዝር እየሰበሰበ ነው።
ብዙ የሚገጥማቸው ጠላቶች አሉት።
ዩ.ኤስ እያመነታች የደገፈችው አመፅ ከተነሣ ከሁለት ሳምንታት ጀምሮ ሚስተር ኖሬጋ ሥልጣኑን ለማቆየት እጅግ አረመኔነቱንና ቀልጣፋነቱን አሳይቷል።
እስካሁን የከሸፈው መፈንቅለ መንግሥት ለዩ.ኤስ የውጭ ፖሊሲ ዋና አሳፋሪ ጉዳይ ቢሆንም እንዲያው በሚስተር ኖሬጋና በዋሽንግተን መካከል ለሶስት አሥርት ዓመታት ዘልቆ የቆየው ጊዜ ያለፈበት ግንኙነት የመጨረሻ ምዕራፍ ነበር።
በአደንዛዥ ዕፅ ወንጀል በየካቲት 1988 የቀረበበትን ክስ ተከትሎ ላለፉት ሁለት ዓመታት አሜሪካ በዚህ አምባገነን መሪ ላይ ያካሄደችው ጦርነት የዚያ ግንኙነት ቅርስ ነበር።
የአሜሪካ የውጭ ጉዳይ ፖሊሲ ኖሬጋን ለማጥፋት ቆርጦ ከመነሳቱ በፊት የፖናማ የረጂም ጊዜ ታሪክ ከሆነው የአድመኞችና የባሕር ላይ ወንበዴዎች ጉድጓድ ውስጥ እንዲወጡ መክረውት ነበር።
ባብዛኛው ላለፉት 30 ዓመታት ይመቹታል ተብለው ከታሰቡት አንዱ ጋብቻ ነበር።
ለምሳሌ በ1960 ሚስተር ኖሬጋ በፔሩ በልሁቃን ወታደራዊ አካዳሚ ውስጥ እጩ መኮንንና ለዩ.ኤስ መከላከያ ደኀንነት ኤጀንሲ የሥልጠና ላይ ሰላይ በነበረበት ጊዜ ሴተኛ አዳሪዋን አስገድዶ መድፈሩንና በጭካኔ መደብደቡን በማመኑ የሊማ ባለሥልጣናት በእሥር ላይ እንዲቆይ አድርገውት እንደነበር የወቅቱ የዩ.ኤስ መረጃ ይናገራል።
ሴትየዋ ልትሞት ነበር።
ግን የዩ.ኤስ ደኀንነት ከዚህ ሰላይዋ ጋር ያላትን ግንኙነት ማቋረጥ ወይም ከእጇ እንዳይወጣ ከማድረግ ይልቅ እንዲሁ ሪፖርቱን መዝግቦ አስቀመጠ።
ሚስተር ኖሬጋ ት/ቤት እያለ ግራ አዝማሚያ ካላቸው ጋር በመቀላቀሉ ያገኙት ጉርሻ ለዩ.ኤስ ጥቅም በጣም አስፈላጊ እንደሆነ ታመነበት።
ከዚያ ነጥብ በኋላ ዩ.ኤስ በፖናማውናያን ላይ የሚደርሰውን ችግር መቆጣጠር ጀመረች።
ዩ.ኤስ በርካታ አምባገነኖችን በጓደኝነት ትቀርብና በኋላ ጠላት ታደርጋቸዋለች፤ ግን ሁሉም ጠቃሚ አልነበሩም።
55 ዓመት ዕድሜ ኖሬጋ እንደ ኢራኑ ሻህ ለስላሳ አልነበረም፤ እንደ ኒካራጓው ኦናስታሲኦ ሶሞዛም ጨዋ አልነበረም፤ እንደ ፈርዲናድ ማርቆስም ንጉሠ ነገሥት አልነበረም ወይም እንደ ሃይቲው ቤቢ ዶክ ዱቫሊየር ደም የሚያፋስሱም አልነበረም።
አሁንም ከእነዚህ ሁሉ የላቀ ጥንካሬ አለው።
እናም ከፍላጐት የተነሣ ዩ.ኤስ ስህተት ልትሠራ ትችላለች፤ ሰውየውን ከሥልጣን ለማውረድ አሁንም ተስፋ አላት፤ ግን በእሱ በኩል የሚፈጸም አንድ ስህተት ለሞት ይዳርገዋል።
«ዩ.ኤስ አስካሁንም ለኖሬጋ ዝቅተኛ ግምት ትሰጣለት» አሉ የቀድሞ የፖናማ አምባሳደር አምብለር ሞስ።
«የመኖር ጥበብን ተክኖታል።»
ሚስተር ኖሬጋንን በመደገፍ ያሳለፈችውን ረጂም ታሪክ ስንመለከት አሁን ዩ.ኤስ የወሰደችው እርምጃ የእሱን ሕልውና የሚያስረዝም እንጂ የሚያሳጥር አይደለም።
በ1988 በፖናማ በደረሰው አደገኛ ኢኮኖሚያዊ ሁኔታ ሚስተር ኖሬጋ ሊወድቅ ተንገዳግዶ ነበር፤ ግን እየጨመረ የሄደው የውጭ ግፊት ብቻ ነበር ለጭቆናው ተጨማሪ ይቅርታ እንዲያገኝና ራሱ ባመጣው የተዛባ አስተዳደር ማምለጫ መንገድ የከፈተላቸው ብለዋል ሚስተር ሞስ።
«ዩ.ኤስ እጆቿን አጣጥፋ ብትቀመጥና ምንም ነገር ባትሠራ ኖሮ 1988ን ማለፍ ያዳግታት ነበር» በማለት ሞስ ተከራክረዋል።
ምናልባት ዋና የሆነው ነገር አምባገነኑ ዙፋኑን እንደያዘ እንዲቆይ ለማድረግ የሚስተር ኖሬጋ አጋሮች ሊያደፋፍሩት አንዳንዴም ሊያስገድዱት - ጣልቃ መግባታቸው ነበር።
አንድ የኮሎምቢያ የአደንዛዥ ዕፅ ዝውውር አለቃ ጉዳዩ በ1987 በመሰማት ላይ እንዳለ እንደተናገረው ጄኔራል ኖሬጋ የተመቻቸ የስደት ኑሮ ካገኘ አዛዥነቱን እንደሚለቅ፣ ከላዩ ላይ ስሙ የተቀረፀበት ከማሆጋኒ እንጨት የተሠራ አንድ እጅ ስፋት ያለው ሳጥን እንዲላክለት ከዩ.ኤስ ጋር እየተደራደረ ነው ብሏል።
«አጣብቂኝ ውስጥ ገብቷል» አሉ በኖሬጋ ላይ የተነሱትን የካቶሊክ ተቃዋሚዎች የመሩት አባ ፌርናንዶ ጓርዲያ።
«አሜሪካኖች ምንም መውጫ ቀዳዳ ሳይሰጡት ትተውታል።
ምንም ሌላ አማራጭ ባጣህበት ጊዜ ለመዋጋት ቀላል ነው።»
በውጊያው የሚያገኘው ዋና ጥቅም ስለአሜሪካ ዘዴና ድክመት የጠለቀ ዕውቀት ማግኘት ነው።
ኖሬጋ ብዙ ጊዜ ለጓደኞቹ ሲናገር ትኩረታቸው በአጭሩ ከሚቀጨው በትግል ውስጥ እምብዛም ትዕግሥት ከሌላቸው አሜሪካውያን ጋር ለመጋፈጥ ትዕግሥት ዋና መሣሪያ ነው ይላል።
ዩ.ኤስ ወጣቱን ቶኒ ኖሬጋን ያገኘችው ሊማ ውስጥ ኮሪሎስ ሚሊታሪ አካዳሚ የሁለተኛ ዓመት ተማሪ በነበረበት ወቅት በ1959 መገባደጃ ላይ እንደሆነ የዱሮው የዩ.ኤስ ደኀንነት ባለሥልጣን ተናግረዋል።
ግንኙነቱ የተፈጠረው በአንድ ወላጅ በኩል የኖሬጋ ወንድም በሆኑት ሉዊስ ካርሎስ ኖሬጋ ሁርታዶ ተብለው በሚጠሩት፣ መቀመጫቸው ፔሩ ሆኖ የፖናማ ዲኘሎማት በነበሩት ሰው አማካኝነት ነበር።
ሉዊስ ካርሎስ አሜሪካኖችን በመርዳት ማንኛውም ፓናማዊ መኮንን ከጥሩ የስራ ደረጃ ላይ እንደሚደርስ በማወቃቸው ቶኒ ከእሱ ጋር ከሚማሩ ተማሪዎች፣ ከሁሉም በላይ ከመኮንኖችና ከመምህራኑ የቀሰመውን የግራ ዝንባሌ በመጥቀስ ስለእሱ የሚገልጸውን ሪፖርት አስተላለፉ።
ሰላይ ተፈጠረ።
በጓደኞቹ ፖይንአኘል ፊት እየተባለ ለሚጠራው፣ ፊቱን ፈንጣጣ ለበላውና አጠር ቀጠን ላለው ኖሬጋ የሚያጓጓ ልምድ ነበር።
ከአባቱ ሠራተኛ በዲቃላነት ተወልዶ በፖናማ ሲቲ ማዕከላዊ ገበያ አካባቢ ባሉት ትራ መንገዶች አድጓል።
ቶኒ ከአብዛኛዎቹ እጩ መኮንኖች አራት ዓመት ይበልጥ ነበር፤ ወደ አካዳሚው ሊገባ የቻለውም ወንድሙ የልደት ሰርተፍኬቱን በተሳሳተ መንገድ አስተካክሎ ስለሰጠው ነበር።
ከፔሩውያን ጓደኞቹ በትምህርት የበላይነት ያለው አድርጐ ራሱን ይቆጥራል፤ አብዛኛዎቹ ጓደኞቹ ከሀብታም ቤተሰብ የተወለዱና በጥባጭ በመሆናቸውም ከፍተኛ ዲሲኘሊን ወዳለበት፣ እንደ ተሐድሶ ት/ቤት ዓይነት ሆኖ በፈረንሳይ-ሞዴል ወደ ተመሠረተው አካዳሚ የተላኩ ናቸው።
ወታደራዊ መለዮውን አድርጐ በደንብ የተተኮሰ ፈረንሳይ-ሠራሽ ዮኒፎርሙን ለብሶ ኖሬጋ በችግረኛ ሕይወቱ ውስጥ በጣም የተከበረና ከምንጊዜውም ይልቅ በጣም ኃይለኛ የሆነ መስሎ ተሰማው ሲሉ የወቅቱ ጓደኞቹ ተናገሩ።
«የሚሊታሪዝም አምልኮ ባለባትና መኮንኖች ከልዩ መብት ጋር እንደ ልሁቅ በሚቆጠሩባት አገር ውስጥ የወርቅ ቁልፎች ያሉት ያሸበረቀ ዩኒፎርም ለብሷል» በማለት ፔሩ ውስጥ የነበረው ጓደኛውና ከዚያም የዕድሜ ልክ ጓደኛው የሆነው ዳሪኤን አያላ ያለፈውን በማስታወስ ተናግሯል።
የሚስተር ኖሬጋ ከአሜሪካ የደኀንነት ኤጀንሲዎች ጋር የተመሠረተው ግንኙነት በ1966 ወይም በ1967 በኮንትራት መልክ የተከናወነ ነበር።
ቺሪኩይ ክፍለ ሀገር የጦር ሠፈር የእሱ አዛዥ መኮንን የነበረው ሻምበል ኦማር ቶሪጆስ ተንኮል የተሞላበት ሥራ ሰጠው፦ የተሰጠውም ሥራ ሚስተር ኖሬጋ የክፍለ ሀገሩን ዋና የደኀንነት አግልግሎት ያደራጃል የሚል ነበር።
የስለላው መዋቅር ሁለት ደንበኞችን ያስተናግዳል፤ የፖናማ መንግሥት በክልሉ ውስጥ የፖለቲካ ተቀናቃኞቹን ይቆጣጠራል፤ ዩ.ኤስ ደግሞ ባካስ፣ ዴል ቶሮስና ፑኤርቶ አርሙኤልስ ውስጥ በተባበሩት የፍራፍሬ ኮርፖሬሽን የሙዝ ተክል ሥር በተደራጁት ማኀበራት ውስጥ የኮሚኒስትን ተጽእኖ ፈለግ ትከታተላለች።
የተባበረው የፍራፍሬ ኮርፖሬሽን ለፖናማ ብሔራዊ ገቢ ከፍተኛ አስተዋጽኦ ከሚያደርጉት ሁለት ድርጅቶች አንዱ ነው።
ለማንኛውም የፖናማ መሪ የግል ፍላጐትን ማርካት ቅድሚያ የሚሰጠው ጉዳይ ነው።
የሚስተር ኖሬጋን የቅድሚያ ክፍያ በወር ከ50 እስከ 100ዶላር ነበር፤ ከዚህም በተጨማሪም አልፎ አልፎ የመጠጥና የሸቀጣ ሸቀጥ ስጦታ በአሜሪካ ፖስታ ቤት የገንዘብ ምንዛሪ በኩል ያገኛል።
ይህም በአሜሪካ የኑሮ ደረጃ መጠነኛ ክፍያ ነበር፤ ግን የሥራ ጓደኞቹ መኮንኖች እንደሚያስታውሱት በየወሩ ከ300 እስከ 400 ዶላር ድረስ ከሚሰጣቸው አነስተኛ የወር ደመወዝ ላይ ለኖሬጋ ይህ ሲጨመርለት ጤናማ በሆነ መልኩ ገቢውን ከፍ አድርጐለታል።
«ጥሩ አጋጥሞታል» በማለት ሚስተር ኖሬጋንና የሥራ እንቅስቃሴውን ይመራ የነበረው የቀድሞው የፖናማ ኮሎኔል አስታውሶ ተናግሯል።
«ሥልጣን እንዲያገኝ የረዳውን ፋይሉን አሳመረ። »
በ1964 ሻምበል ኖሬጋ የናሽናል ጋርድ ሥራ ያዘ---የችሪኩይ ክፍል ሀገር ዋና ከተማ በሆነች ዴቪድ ሲቲ የሕዝብ መጓጓዣ ፖሊስ ዋና አዛዥ ሆነ--- ይህም ለማደግ ለሚጓጓው ከፍተኛ ሰላይ እንደፈለገው ተስተካክሎ የተሠራለት ነበር።
መንጃ ፈቃድ በሚፈልጉ የታክሲና የአውቶብስ ሹፌሮች ላይ ጫና እየፈጠረ ተደብቆ የቆየ መረጃ አገኘ።
በአካባቢው ታዋቂ ከሆኑ ሰዎች ውስጥ የትኞቹ ሰክረው እንደነዱ፣ የትኞቹ ከዕቁባቶቻቸው ጋር እንደተገኙ አወቀ።
የማኀበራት መሪዎች ሜይ ዴይን በሰልፍ ለማክበር ሲያቅዱ መንግሥት አመፅ ይነሣል በማለት ሥጋት አድሮበት በነበረበት ጊዜ ይህ መረጃ በ1967 በፖናማ መንግሥት እጅግ ጠቃሚ እንደነበር ተረጋግጧል።
የአካባቢው ማኀበር መሪ ከምክትሉ ሚስት ጋር ተኝቶ እንደነበር ሚስተር ኖሬጋ አውቋል።
መረጃውን በበራሪ ወረቀት ጽፎ በተባበረው የፍራፍሬ ኩባንያ በሚተዳደረው በፒኤርቶ አርሙኤልስ ሙዝ ወደ ውጭ በምትልከው ከተማ ውስጥ በእጅ ተሰራጭቶ ሙሉ በሙሉ ተዳረሰ።
ይህ ዘመቻ የማኀበራት መሪዎችን ስለከፋፈላቸው መንግሥት እነሱን ለመቆጣጠር ቀላል ሆኖ አገኘው።
በኒው ዩርክ ከተማ ወደ ዋናው ቲያትር ቤት በሚወስደው ግራና ቀኝ መንገድ እንደሚታይ ቲያትር የሚቆጠር ነበር» በማለት ሚስተር ማርቲኒዝ አስታውሰው ይናገራሉ።
«ኖሬጋ ሁሉንም ተቆጣጠረው።
ሰውየው በጣም የሚደነቅ ነበር።
ኖሬጋ ጉቦ በመስጠትና ሰዎችን እንዲህ ላደርጋችሁ ነው እያለ በማስፈራራት ኤክስፐርት ነበር።
ይሁን እንጂ ቺሪኩይ ውስጥ በቆየባቸው ዓመታት ሚስተር ኖሬጋ መኮንንነቱን፣ ብልሹነቱንና ብልህነቱን አጋልጧል።
የአካባቢው ጠበቃ የሰብአዊ መብት ተከላካይ ሮድሪጐ ሚራንዳ አስታውሶ እንደተናገረው የእሱ ቢሮዎች ባሉበት ዳቪድ ውስጥ በ5ኛው ዞን ጋሪሰን ዋና መሥሪያ ቤት በሥካር የነበዘው ኖሬጋ በእሥረኞች ክፍል ገብቶ ጉብኝት ማድረጉን ገልጿል።
ሚስተር ኖሬጋ ሁሉም ልብሳቸውን እንዲያወልቁና በግቢው ዉስጥ እርቃናቸውን እንዲሮጡ አዟቸው ሲስቅባቸው ከቆየ በኋላ ወደ ቢሮው ተመልሷል።
«ሰዎች አንድ የሆነው ነገር አለ በማለት መደነቅ ጀመሩ» ብሏል ሚስተር ሚራንዳ የነበረውን ነገር በማስታወስ።
ግን በዚህ ሁሉ ጊዜ ውስጥ የዩ.ኤስ ወታደርን እስከተመለከተ ድረስ ሚስተር ኖሬጋ በሞዴልነት የሚቀርብ ምልምል ወታደር ነበር።
ፖናማ ውስጥ ፎርት ጉሊክ በመግባት በአሜሪካ መኮንኖች ስለደኀንነትና ስለፀረ-ደኀንነት ሥልጠና ለመውሰድ በጁላይ 1967 ፈረመ፤ የ1983 ቅጂ በዝርዝር እንደገለጸው ሚስተር ኖሬጋ ከዚያ ጀምሮ በምስጢር ተያዘ።
ሳይኮሎጂን ስለመጠቀም ኮርስ ለመውሰድ በዚያው ዓመት በሴኘቴምበር ወደ ፎርት ብራግ በረረ፤ ከዚያም «ወታደራዊ ደኀንነት ለመኮንኖች» የተባለ የሁለት ወር ኮርስ ለመካፈል ፖናማ ውስጥ ወደ አሜሪካ ት/ቤት ተመለሰ።
አንዳንድ የአሜሪካ መኮንኖች ዝግጁነቱንና ጥናት ወዳጅነቱን እንደታማኝነት ይቆጥሩት ነበር፤ ግን ይህን ያሉት በስህተት ነበር።
በሕዝብ ላይ አመኔታ በሌለው በአምባገነኑ መሪ ቶሪጆስ ላይ ከዓመት በፊት የመፈንቅለ መንግሥት ሙከራ በተደረገበት ጊዜ ለመደምሰስ ያስቻለውን ወሳኝ እርዳታ ካደረገለት በኋላ ኖሬጋ በ1970 በፖናማ ጂ-2 ተብሎ በሚጠራው መሥሪያ ቤት የደኀንነት ዋና ኃላፊ ሆኖ ተሾመ።
ከጄኔራል ቶሪጆስ ጋር የማይለይ ጥላና የፖናማን ምስጢር ሁሉ የሚይዝ ሆነ።
በአሁኑ ጊዜ ሌተናል ኮሎኔል የሆነው ኖሬጋ በር እያንኳኩ ከመጡት ከእስራኤል፣ ከታይዋንና ከሌሎች የደኀንነት አገልግሎቶች ጋር ይቅርና ከኩባም ጭምር ግንኙነቱን አስፋፉ።
የዩ.ኤስ ዲኘሎማቶች ኮሎኔል ኖሬጋ እንደ ጨረቃ እያበራ መሄዱን በመግለጽ ለሲ.አይ.ኤ ቅሬታቸውን በገለጹበት ወቅት የደኀንነት ኤክስፐርቶች ምንጊዜም አበክረው የሚናገሩት ታማኝነቱ በቅድሚያ ለአሜሪካ መሆኑን ነበር።
ቀደም ሲል በውጭ ጉዳይ ሚኒስቴር ውስጥ የኩባንና የዩ.ኤስን ተፃራሪ የደኀንነት ድርጅቶችን በአንድ ላይ ለማሰብ በነበረው ችሎታው ግብር የሚከፈለው የኪራይ ኮሎኔል እያልን እንጠራው ነበር» በማለት የሚስተር ኖሬጋን ሪፖርቶች ቀድመው ያነበቡ በአሜሪካ ስቴቶች መካከል ያሉ ጉዳዮችን የሚመለከቱ ምክትል ረዳት የውጭ ጉዳይ ሚኒስትር ፍራንሲስ ጀ. ማክኔል በማስታወስ ተናግረዋል።
«ለኩባ ከፍተኛ ቀረቤታ እንዳለው እየታወቀ የእኛ የደኀንነት ሰዎች እሱ ለሚያመጣቸው መረጃዎች ይህን ያህል ትኩረት መስጠታቸው እንዳንዶቻችንን ያስደንቀናል።»
በዚህ ገና ጅምር ደረጃ እንኳን አደንዛዥ ዕፅ ተጨማሪ ጭንቀት ፈጥሮብናል።
በኒክሰን አስተዳደር ጊዜ ከታሰሩት አደንዛዥ ዕፅ አስተላላፊዎች ጋር ጂ-2 ግንኙነት እስከመፍጠር ደረጃ በመድረሱ ስለ አደንዛዥ ዕፅ የወጣውን ሕግ ለማስከበር የተቋቋመውን አስተዳደር ተስፋ ከመቁረጥ ደረጃ አድርሶታል።
አንድ የአደንዛዥ ዕፅ ሕግ አስከባሪ አስተዳደር ኃላፊ ከኮሎኔል ኖሬጋ ጋር ለመዋዋል አምስት ምርጫዎችን ሲያቀርብለት አንዱ ምርጫ ሰው መግደል ነበር።
በወቅቱ የአደንዛዥ ዕፅ ሕግ አስከባሪ አስተዳደር ኃላፊ የነበሩት ጆን ኢንገርሶል የግድያዉን ዕቅድ እንዲቋረጥ አደረጉ።
ግን ኖሬጋን ጨምሮ የፖናማ ባለሥልጣናት ከአደንዛዥ ዕፅ ጋር ስላላቸው ግንኙነት አምባገነኑን ቶሪጆንስ ዩ.ኤስን ስላሳሰባት ጉዳይ ለመናገር የፈሩ ይመስላል።
ሚስተር ኢንገርሶል በኋላ እንዳስታወሱት ጄኔራል ቶሪጆንስ ዩ.ኤስን ስላሳሰባት ጉዳይ ለመናገር የፈሩ ይመስላል።
«ሁሉም ፈርተዋቸው ነበር» ብለዋል ሚስተር ኢንገርሶል»
በስልክ የሚደረጉ ንግግሮች በኤሌክትሮኒክስ እየተጠለፉ የተቀዱባቸውን ቴፖች ለዩ.ኤስ አርሚ 470 ወታደራዊ ደኀንነት ቡድን ከሚሠሩ ሶስት የሃምሳ አለቆች ይገዛ እንደነበር የዩ.ኤስ የደኀንነት አገልግሎት ከደረሰበት በኋላ በ1976 ሚስተር ኖሬጋ በከፍተኛ ደረጃ አስጊ እየሆነ መጣ።
ከቴፖቹ መካከል ከጄኔራል ቶሪጆስ የግል ስልክ ተጠልፈው የተቀዱም ይገኙባቸዋል።
«ከብስኩት ማስቀመጫ ላይ እጁን እንዳሳረፈ እጅ ከፍንጅ ያዝነው» አሉ የቀድሞው የሲ.አይ.ኤ ዳይሬክተር እስታንስፊልድ ተርነር።
ለመጀመሪያ ጊዜ ዩ.ኤስ ሚስተር ኖሬጋን ከደኀንነት ደመወዝ መክፈያ ዝርዝር ውስጥ ለመሠረዝ አሰበች-- እናም ጥንቃቄው በጣም የጠነከረ እንደነበር ሚስተር ተርነር ተናግረዋል።
በደኀንነት ዓለም ውስጥ መረጃ ለማግኘት ከፈለግክ በመረጃ ከተሞሉ ሰዎች ታገኛለህ።
ጥያቄው ከእነዚህ ብዙ መረጃ ካላቸው ሰዎች ጋር የተፈለገውን ጥብቅ ትስስር ቢኖርህም ምን ያህል ገንዘብ ይጠይቁሃል የሚለው ነው።
የደኀንነት ባለሥልጣናትን እስካሁን የሚያስጨንቃቸው ሚስተር ኖሬጋ ሌሎችን የሚያስቀይሙ መረጃዎችን የያዙ ቴፖችን ለኩባ ወይም ለሌሎች አገሮች ሸጦ ይሆናል የሚለው ጉዳይ ነው።
ሚስተር ተርነር በካርተር አስተዳደር መነሻ ላይ ዩ.ኤስ በኪራይ-ከሚሠራው ኮሎኔል ጋር ያላትን ኰንትራት ለመሠረዝ ብዙ ተጨንቀው ነበር።
ዩ.ኤስ ለችግሯ ወዲያው ምክንያት አገኘች፣ መሣሪያን በድብቅ የማስገባት ጉዳይ።
የደቡብ ፍሎሪዳ ሕግ አስከባሪዎች በሚስተር ስሞዛ የሚመራውን የኒካራጓ መንግሥት ለመገልበጥ ሙከራ ለሚያደርጉት የሳንዳኒስታ አመፀኞች በሕገ ወጥ መንገድ መሣሪያ አስገብታችኋል በሚል ወንጀል አምስት ፖናማውያንን ከሰዋል።
የሚስተር ኖሬጋ ቅርብ ጓደኞችና የንግድ ሸሪኮች ከሆኑት መካከል አንዱንም እንዲሁ ከሰዋል።
እናም መርማሪዎቹም በፍጥነት ወደራሱ ወደ ሚስተር ኖሬጋ ተቃርበዋል።
ግን በዚያ ጊዜ፣ በ1997 ዩ.ኤስ ለረጂም ጊዜ የቆየ የላቲን አሜሪካ ሰላይዋን የይስሙላ ቀረቤታ እያሳየችው ነበር።
ሚስተር ኖሬጋ ከፔንታጐን አቻው ጋር ለመወያየት ወደ ዋሽንግተን ለመብረር ዕቅድ አውጥቷል።
ዳዴ ካውንቲና የፌደራል ባለሥልጣናት በሚያሚ በኩል እንደሚበር በመገንዘባቸው የዩ.ኤስን አፈር እንደረገጠ ወዲያውኑ መሣሪያ በሕገ ወጥ መንገድ በማስገባቱ ወንጀል ለማሰር ዕቅድ አውጥተዋል።
በጁን ውስጥ አርብ ዕለት ነበር።
ፔንታጐን ዕቅዱን አጨናገፈው።
በወቅቱ የነበሩት ወታደራዊ መኮንኖች እንዳሉት አሜሪካውያን ተቀባዮቹ ፖሊስ እየጠበቀው መሆኑን የሚገልጽ ቃል ለሚስተር ኖሬጋ አስተላለፉለት።
ሰኞ ዕለት የየ.ኤስ ባለሥልጣናት ከፓናማ የወታደራዊ ቡድን አዛዥ አንድ የተለመደ ተራ መልእክት ደረሳቸው።
«በጤና መክንያት ሌተናል ኮሎኔል ኖሬጋ የዋሽንግተን ጉብኝቱን ለሌላ ጊዜ ወስኗል» ይላል መልእክቱ።
መርማሪዎቹ ሚያሚ ውስጥ ሌላ መሰናክል አጋጠማቸው።
በሚስተር ኖሬጋ ጓደኛ በሚስተር ዊትግራንና በሌሎቹ በኢራቁ ላይ ያቀረቡት ዋናው ክስ ቴክኒካዊ በሆነ ኑዳይ ተሰረዘ።
አሁን ግን የሚስተር ኖሬጋን ጓደኛ እንደገና ከመክሰስ ጋር 2 ሚሊዮን የሚያወጡ መሣሪያዎችን በሕገ ወጥ መንገድ በመሸጥ ጉዳይ የተሳተፈ መሆኑን በመግለጽ ራሱን ሚስተር ኖሬጋን ለመክሰስ ተዘጋጅተዋል።
የዩ.ኤስ ረዳት ጠበቃ የሆኑት ጀሮም ሳንፎርድ በጃኗሪ 1980 ሚያሚ ውስጥ ለአልኮል፣ ለሲጋራና ለመሣሪያ ቢሮ ከተመደቡት የፌደራል ቢሮ የምርመራ ወኪል ጋር ለመወያየት ተጠርተው ነበር።
ፖናማዊ አምባገነን ቶሪጆስ፣ እንደተነገራቸው፣ ከዋሽንግተን ውለታ ለማግኘት የኢራኑ ሻህ ፖናማ ውስጥ ጥገኝነት እንዲያገኙ ፈቅደዋል።
የሻሁን ደኀንነት ጉዳይ የሚስተር ኖሬጋ ጓደኛ ሚስተር ዊትግሪን እንደሚከታተሉ ለሚስተር ሳንፎርድ ተነግሯቸው ነበር።
እሱን -- ቢያንስ እንኳን ሚስተር ኖሬጋን መክሰስ ጥሩ ሐሳብ እንዳልሆነ ለሕግ አስከባሪው ተነግሮት ነበር።
ከሚስተር ሳንፎርድ ግፊት ካገኘ በኋላ የዩ.ኤስ ጠበቃ ጃክ ኢስኬናዚ ክሱ እንዲቀጥል እንዲያደርጉ ዋሽንግተን ውስጥ የፍርድ ሚኒስቴር ባለሥልጣናትን ተከራከሩ።
«እንደ አጋጣሚ ሆኖ» ይላል ሚስተር ኤስኬናዚ የጻፉት ደብዳቤ፤ «ሚያሚ ውስጥ ሕግን ተግባራዊ የምናደርግ ሰዎች የዮናይትድ ስቴትስን ሕጐች ተግባራዊ ለማድረግ ብዙ ጊዜ ስንሞክር እንገኛለን፤ ግን ከአንድ ላይ ተያይዞ የሚመጣውን ከእኛ ቁጥር ውጭ የሆነውን የውጭ ፖሊስም ስናሰላስል እንገኛለን።»
ደብዳቤው በስፋት ከቀረበው የክስ ማስታወሻ ጋር ሆኖ ጉዳዩ በራሱ እስኪሞት ድረስ ከፍርድ ባለሥልጣናት ጠረጴዛ ላይ ለወራት ተቀመጠ።
«እኔ እንደማስበው ወደፊት እንድንገፋበት ተፈቅዶልን ቢሆን ኖሮ አሁን ያጋጠመን ችግር አይኖርም ነበር» አሉ ሚስተር ሳንፎርድ።
«ጥፋተኛ ሆኖ ቢገኝ ኖሮ ልንገታው እንችል ነበር።»
የድሮ አለቃው ኦማር ቶሪጆስ ምክንያቱ ባልታወቀ ሁኔ በአውሮኘላን አደጋ ከሞተ በኋላ ለሁለት ዓመት ያህል መንገዱን ሲያደላድል ቆይቶ በኦገስት 1983 ሚስተር ኖሬጋ እንደ ጄኔራልና ዴ-ፋክቶ አምባገነን በመሆን የፖናማን መንግሥት ያዘ።
ወዲያውኑ ሚሊታሪው ሕጋዊና ሕጋዊ ያልሆኑ የንግድ ሥራዎችን በመቆጣጠር የለየለት ማፊያ ሆነ።
የሬጋን አስተዳደርም እንዲሁ የሚስተር ኖሬጋን ጂ-2 በደመወዝ መክፈያ ዝርዝር ውስጥ መልሶ አስገባው።
ክፍያውም በዓመት ውስጥ በአማካይ ወደ 200,000 ዶላር ሲሆን የሚያገኘውም ከዩ.ኤስ የመከላከያ ደኀንነት ኤጀንሲና ከሲ.አይ.ኤ ነበር።
ለዩ.ኤስ ደኀንነት ቢሠራም እንኳን ሚስተር ኖሬጋ ለዩ.ኤስ የሚያበረክተው እርዳታ እምብዛም ነበር።
በሪጋን ያስተዳደር ዘመን የንግድ ሥራውንና የደኀንነት ግንኙነቱን ከኩባና ከሳንዲኒስታ ጋር አስፋፋ።
ከኮሎምቢያ የአደንዛዥ ዕፅ ንግድ ኃላፊዎች ጋር በተደረገው የፖናማ መደበኛ የንገድ ሥራ አደረጃጀት ውስጥ መግባቱ በፍሎይ ካርልተን ተገለጸ። ፍሎይድ ካርልተን በአንድ ወቅት የሚስተር ኖሬጋ ፖይለት የነበረና በመጨረሻም ፖናማውያንን በአደንዛዥ ዕፅ ወንጀል በሚከሰው በዩ.ኤስ ግራንድ ጁራ /በሕዝብ ተመርጠው ፍርድ በሚቀመጡ 11 ሰዎች/ ፊት በመቅረብ የምስክርነት ቃሉን የሰጠ ነበር።
ግን ሚስተር ኖሬጋ የሬጋን ኋይት ሐውስ በእሱ ላይ እንደማይነሣ ተማምኖ ነበር ብሏል የእሱ የቅርብ አጋር ጆስ ብላንደን፤ ምክንያቱም የኢንሹራንስ ፖሊሲ ስላለው ነበር፤ ኒካራጓ ውስጥ በኮንትራ አመፅ እጁን ስላስገባ ነበር።
ሚስተር ብላንደን እንደሚለው ኮንትራስ ፖናማ ውስጥ ምስጢራዊ የሥልጠና ማዕከል እንዲያቋቁሙ ጄኔራሉ ፈቅዶላቸዋል።
እንዲሁም ሚስተር ኖሬጋ ከእራሱ የስለላ ተግባር ከሚያከናውኑት ውስጥ ደኀንነቶችን ወደ ኒካራጓ ዋና ከተማ ወደ ማናጓ ውስጥ አስገብቷል።
እናም ቢያንስ አንድ ጊዜ፣ በ1985 የጸደይ ወራት ኒካራጓ ውስጥ በሳንዳኒስታ የጦር መሣሪያ ግምጃ ቤት ላይ የሻጥር ጥቃት እንዲያደራጁ እረድቷል።
ለኮንትራ ዓላማ የሚሰጠው ድጋፍ የተወሰነ ቢሆንም በሬጋን አስተዳደር ውስጥ ዋና ተከላካዮችን ለማፍራት በቂው ነበር ብሏል በሴኔቱ ደኀንነት ኮሚቴ የሚያገለግለው የቬርሞንት ዴሞክራት ሴኔተር ፖትሪክ ሊሃይ።
«ኖሬጋ የዩ.ኤስ የደኀንነት ኤጀንሲዎችንና የዩ.ኤስ መንግሥትን እንደ ቫይኦሊን ተጫውቶባቸዋል»።
በ1984 የተፈጸመ አንድ ድርጊት ሚስተር ኖሬጋ ከዋሽንግተን ጋር ይህን ዓይነት ተጽዕኖ ይዞ ለመቆየት ያስቻለውን አንድ ተጨማሪ ዘዴ ይጠቁማል--የዩ.ኤስ ባለሥልጣናትን በማግባባት።
የኮስታሪካ አምባሳደር ከርቲን ዊንድሶር እንደሚያስታውሰው በሳምንቱ መጨረሻ በጥልቅ ባሕር ውስጥ አሳ ለማስገርና ስለ አስዋራ ባሕረገብ መሬት «ፍጹም ጥብቅ የሆነ ውይይት ለማድረግ» በሚስተር ኖሬጋ ወንድም ሉዊስ ካርሎስ ወደ ፖናማ እንዲሄድ ተጋብዞ ነበር።
ሚስተር ዊንድሶር ስለግብዣው በፖናማ ለዩ.ኤስ አምባሳደር ለአቨሬት ኢ. ብሪግስ ነግሮት ነበር።
«ብሪግስ ጮኸ» አለ ዊንድሶር አስታወሰ።
እሱ እንዳለው «ማር የተቀባ ወጥመድ» እንዳዘጋጀለትና በዚያም ሚስተረ ኖሬጋ ፈንጠዝያ ውስጥ ከትቶ ድርጊቱን «በቪዲዮ እና በድምፅ» ለመቅዳት ተዘጋጅቶ እንደነበር ሚስተር ብሪግስ ነግሮታል።
ሚስተር ብሪግስ በብሔራዊ ደኀንነት ምክር ቤት ይዞት የነበረውን ሥልጣን በገዛ ፍቃዱ ከለቀቀ በኋላ በእረፍት ላይ ስለነበር አስተያየት ለመስጠት ሊገኝ አልቻለም።
የሚስተር ኖሬጋ ፖለቲካዊ ችግር እየገፋ ሲመጣ የአሜሪካን ድጋፍ ለማግኘት ካለው ግልጽ ሙከራ አንፃር ለኮንትራስ የሚያደርገውም ድጋፍ እየጨመረ መጣ።
ለምሳሌ በሜይ 1984 የፖናማ ምርጫ ጊዜ የእሱ ገዥው ፖርቲ በስርቆት እንዲያሸንፍ አድርጓል።
ግን ልክ ከአንድ ወር በኋላ ለኮንትራ መሪ 100000 ዶላር አስተዋጽኦ እንዳደረገ ዋሽንግተን ዲ.ሲ ውስጥ የኦሊቨር ኖርዝ የወንጀል ጉዳይ በሚታይበት ወቅት ያወጣው ሠነድ ያሳያል።
ቢሆንም ፖለቲካዊ ችግሩ እየተባባሰ መጥቷል።
ሚስተር ኖሬጋ የሱን የታወቀ የፖለቲካ ተፎካካሪና አደንዛዥ ዕፅ በማስተላለፍ ወንጀል በሕዝብ ፊት በሚስተር ኖሬጋ ላይ እጣቱን የቀሰረውን የመጀመሪያ ሰው ሁጐ እስፓዳፎራ አንገቱን ተቆርጦ እንዲሞት በ1985 ትዕዛዝ በመስጠቱ ተከሶ ነበር።
ከዚያም ከዩ.ኤስ ጋር የጠበቀ ቀረቤታ የነበረው የቀድሞው የዓለም ባንክ ባለሥልጣን ፕሬዚዳንት ኒኮላስ አርደቶ ባርሌታ ግድያውን የሚመረምር ኮሚሲዩን እንዲቋቋም ሙከራ ካደረገ በኋላ ከሥልጣኑ እንዲወርድ አድርጐታል።
እናም በዚህ ሁሉ ጊዜ የፖናማ የዕዳ ችግር እየተከመረ ሄዷል።
ሚስተር ኖሬጋ ተስፋ እየቆረጠ ሄደ።
በ1986 መገባደጃ ላይ ዩ.ኤስ እምቢ አትለኝም ብሎ ያሰበውን ድርድር አቀረበ።
ለኖርዝ የወንጀል ጉዳይ ፍ/ቤት የቀረበው ጠቅለል ያለ የመንግሥት ሰነድ የተደረሰበትን ስምምነት ዘርዝሮ እንደገለጸው ሚስተር ኖሬጋ የተደራደረው የሳንዳኒስታንን መሪ ሊገድልና በዚህም ልዋጭ «የኖሬጋ ምስል ንጹህ እንዲሆን ለመርዳትና ለፖናማ መከላከያ ኃይል /አሜሪካ/ በጦር መሣሪያ ሽያጭ ላይ የጣለችውን እገዳ እንድታነሣ ቃል እንድትገባለት» ነበር።
ኦሊቨር ኖርዘን የሚመለከተው ሰነድ ሲያብራራ «የዩ.ኤስ ሕግ እንዲህ ዓይነቱን ድርጊት እንደሚከለክል ኖርዝ ለኖሬጋ ተወካይ ነግሮታል» ይላል።
ተወካዮም መልስ ሲሰጥ ኖሬጋ ልክ ባለፈው ዓመት የሳንዳኒስታን የጦር መሣሪያ ግምጃ ቤት ለማፈንዳት /ለዩ.ኤስ/ እርዳታ እንዳደረገው ሁሉ ኖሬጋ ኒካራጓ ውስጥ ከፍተኛ ንብረት ስላለው ብዙ ጠቃሚ ነገሮችን ሊፈጸም ይችላል ብሏል።
ኮሎኔል ኖርዝ ይህን ልመና ለበላዮቹና ለውጭ ጉዳይ እረዳት ሚኒስት ለኢሊኦት አብራም አቅርበዋል፤ ኢሊኦት አብራምም ለውጭ ጉዳይ ሚኒስር ለጆርጅ ሹልዝ አስተላልፈዋል።
ሚስተር ኖሬጋ ያቀረበው ሐሳብ ውድቅ ሆኗል።
ሚስተር ሹልዝም ጄኔራሉ የተበከለ ምስሉን ሊያድስ የሚችለው ራሱ ብቻ መሆኑ እንዲነገረው ለሚስተር አብራም እቅጩን ተናግረዋል።
ጋብቻው ሊፈርስ ከጫፍ ደርሷል።
በሳምንታት ውስጥ ግልጽ የሆነው የኢራን-ኮንትራ አሳፋሪ ድርጊት የኖሬጋን የኢንሹራንስ ፖሊሲ አስወግዶትል።
የሲ.አይ.ኤ ዳይሬክተር የዊሊያም ካሴይ ሞትና የኦሊቨር ኖርዝ በፈቃዳቸው ሥራቸውን መልቀቃቸው የፀረ-ኖሬጋ ፖለቲካዊ ኃይሎች ተሰሚነት እንዲያገኙ አድርጓቸዋል።
ሚስተር ኖሬጋ የ1984ን ምርጫ በስርቆት በማሸነፉና ሚስተር እስፖዳፎራና ሚስተር ቶሪጆስ እንዲገደሉ በማዘዙ የቀድሞው የእሱ ከፍተኛ መኮንን የነበረው ዲያዝ ሄሬራ በማሳጣቱ ምክንያት በጁን 1987 በእሱ ላይ የተነሣው የሕዝብ አመፅ በዚህ ላይ ያተኮረ ነበር።
ጥቂት የአሜሪካ ባለሥልጣናት ከእንግዲህ ለእሱ ለመቆም ፈቃደኞች አይደሉም።
ሚያሚ ውስጥ ጠበቆች - በዚህ ጊዜ ያለምንም መሰናክል - በፌብሯሪ 1988 በአደንዛዥ ዕፅ በሠራው ወንጀል ክስ ሊመሠርቱበት እየተዘጋጁ ነበር።
በሜይ 1988 እሱ በፈቃዱ ከሥልጣኑ ከወረደ በምትኩ ዩ.ኤስ በእሱ ላይ ያቀረበችውን ክስ እንድትሠርዝ በቀረበው ሐሳብ ላይ ከአሜሪካ ባለሥልጣናት ጋር ድርድር በሚያደርጉበት ወቅት ሚስትር ኖሬጋ ለብዙ ዓመታት ሲረዳቸው የቆዩት አሜሪካውያን እንዴት በእሱ ላይ እንደተነሱ በሐዘን ተውጦ ብዙ ጊዜ ጠይቋል።
አሁን ሁለቱም ወገን--ዩ.ኤስም ሆነች ሚስተር ኖሬጋ--ቀላል መንገድ አላቸው።
ፕሬዚዳንት ቡሽ እሱን ለፍርድ ለማቅረብ ምለዋል።
ሚስተር ኖሬጋ ሥልጣኑን ጨብጦ ከመቆየት በቀር ምንም አማራጭ እንደሌለው አምኗል።
የጥሎ ማለፍ ጦርነት ነው---ምናልባትም እስከ ሕይወት ፍጻሜ ድረስ።
በመጨረሻም፣ በደንብ ታስቦበት ግን በተሳሳተ የውጭ ኃይል የተፈጠረው የፍራንክንስቴን ጭራቅ የሚስተር ኖሬጋ የፖለቲካ ተመጣጣኝ ነውን?
በፍጹም አይደለም በማለት ሴኔተር ሊኃይ ተከራከሩ።
«የአጭር ጊዜ ትርፍ ለማግኘት ሰዎች ከእሱ ጋር ተቻችለው ለመኖር ፈቃደኞች ነበሩ።
ይህም ከኃይል ላይ ኃይል እየጨመረ እንዲሄድ እረድቶታል።
«የመገብነውን ያህል የፈጠርነው አይመስለኝም፤ አሳድገነዋል፣ የታወቀና ጠንካራ እንዲሆን አድርገነዋል።»
የደቡብ አፍሪካ አገሮች ዝሆኖችን ስለመንከባከብ ብዙ ያውቃሉ፤ መንጋዎቻቸው እየተበራከቱ ናቸው።
ግን የአዉሮፖና የሰሜን አሜሪካ አገሮች የተሻለ እንደሚያውቁ ወስነዋል።
በዚህ ሳምንት ለውዛኔ ውስጥ በተደረገው የተባበሩት መንግሥታት ስብሰባ ላይ የአካባቢው ፖሊሲ እንዲለወጥ የሚጠይቅ ዓለምአቀፋዊ የዝሆን ጥርስ እገዳ ጥሏል።
የዝምባብዌ ልኡካን «የተጣለው ማዕቀብ ዝሆን እንዲጠፋ የሚያደርግ ነው» በማለት ተከራክረዋል።
መንጋውን ለመጠበቅ ሕጋዊ የእርባታ ፈቃድ ያላቸው ሰዎች ከሥራቸው ይፈናቀላሉ።
ሕገወጥ አዳኞች ኅቡዕ ንግዱን ይቆጣጠሩታል።
በርካታ ልኡካን አስታራቂ ሐሳብ ለማምጣት ፈቃደኞች ነበሩ። ነገር ግን የዮ.ኤስ ልኩክ ኮንስታንስ ሃሪማንና ሌሎችም በኃይል ውድቅ አደረጉት።
ከአንደኛው ዓለም የመጡትና ዘግሪንስ የተባሉት በስምምነት ሳይሆን ከሞራል አንፃር እንዲወሰን ፈልገው ነበር።
መልካም አጋጣሚ ሆኖ የደቡብ አፍሪካ አገሮች ሉዓላዊነታቸውን ሙሉ በሙሉ አሳልፈው አልሰጡም።
አንድ የዝምባብዌ ልኡክ ፊቱን ኮሶ አስመስሎ «ስዊዘርላንድ የተሠራ» መፍትሔ ነው ብሎ ለተናገረው ክብር እንደማይሰጡት አምስት አገሮች ገልጸዋል።
በእርግጥ ጥቂት ቅር የተሰኙ ይመስላል።
የዚምባብዌ የዱር እንስሳት ክፍል ዳይሬክተር የተፈጥሮ ሀብት እንዲጠበቅ የሚከራከሩ አሜሪካውያንን «ስለአፍሪካ ምንም የማያውቁ ትንንሽ ወፍራም ቡችሎች» በማለት ገልጸዋቸዋል።
ጥሩ አይደለም፤ ሁሉም ወፍራሞች አይደሉም።
የሶቪየት መሪ ሚክሃየል ጐርባቾቭ ለአጋጠማቸው በርካታ ችግሮች ላደረገው አስተዋጽኦ ጋዜጣውን በመውቀስና አንድ ላላ ያለ አቋም ያለው አዘጋጅ ሥራውን እንዲለቅ ሐሳብ በማቅረብ የሀገሪቱ ለውጥ አራማጅ ጋዜጣ ወደ ሥራው እንዲመለስ ይፈልጋሉ።
ጐርቫቾቭ ከሶቭየት ብሔራዊ አዘጋጆችና ከሚዲያ ባለሥልጣናት ጋር አርብ ዕለት ባደረጉት ስብሰባ ያቀረቡት ትችት በአገሪቷ ላይ እየተቆለለ በመጣው ችግር ላይ ያላቸውን ከፍተኛ ሥጋት የሚጠቁም ነው።
በስብሰባው የተሳተፉት ሰዎች እንዳሉት የግልጽነት ፖሊሲያቸው-ግላስኖስት-እንዲያበቃ አጥብቀው አልተከራከሩም።
ነገር ግን ጋዜጠኞች በሚያቀርቧቸው ዘገባዎች ከፍተኛ ኃላፊነት ያለባቸው መሆናቸውን እንዲያሳዩና ስለተሐድሶው የሚሰጡትን ትችት እንዲቀንሱ ግልጽ አድርገዋል።
አስተያየት የሰጡባቸው ጉዳዮች ታትመው አልወጡም፤ ለወደፊቱም ስለመታተማቸው ምንም መመሪያ አልተሰጠንም በማለት አዘጋጆቹ ገልፀዋል።
ከዜና ማሠራጫ አውታሮች እና ከሌሎች ቡድኖች ጋር ቀደም ሲል የተካሄዱት የዚህ ዓይነት ስብሰባዎች ዘገባዎች ለጥቂት ቀናት ከተጓተቱ በኋላ ታትመው ወጥተዋል።
በመንግሥት ቁጥጥር ሥር ለነበረው ሚዲያ ለመተቸትና ለመዘገብ ከፍተኛ ነፃነት ቢሰጥም እንኳን ጐርባቾቭና ሌሎች የሶቭየት መሪዎች አሁንም ጋዜጦችንና ቴሌቪዥኖችን እንደፈለጉት የሚጠቀሙባቸው የፕሮፖጋንዳ መሣሪያዎች አድርገው ይቆጥሯቸዋል።
በስብሰባው የነበሩ ተሳታፊዎችና በኃላም ከአዘጋጆቻቸው መመሪያ የተሰጣቸው ጋዜጠኞች እንደተናገሩት ጋዜጠኞች የተፈጠረውን አገራዊ የሐዘንና የትካዜ ስሜት በማራገባቸው ጐርባቾቭ ወቅሰዋቸዋል።
በተለይም ሶቭየት ኀብረት ውስጥ መፈንቅለ መንግሥት ወይም የዕርስ-በርስ ጦርነት ሊነሳ ይችላል በማለት በግልጽ የሚተነትኑ አንዳንድ ጽሑፎች በዚህ የበጋ ወራት በመውጣታቸው ቅሬታቸውን ገልጸው ወደፊት እጥረት እንደሚፈጠር የሚገልጹ ጽሁፎችን በማውጣት ሕዝቡ ተደናግጦ ሸቀጦችን ለመግዛት እንዲሯሯጥ በማድረጋቸው ሚዲያውን ወንጅለዋል።
ዕለታዊውን ኢዝቬስቲያንና ሳምንታዊውን አርጊዮሜንቲ-አይ-ፋክቲ የተባሉ ጋዜጦችን እንዲሁም ኮሚኒስት ፖርቲውን በመንቀፍ ጽሑፎችን ባወጣው ዋና የለውጥ አራማጁ ታሪክ ፀሐፊ ዩሪ አፋናሴቭ ላይ በጣም የሚከነክን ትችት አቅርበዋል።
ጐርባቾቭ ከተናገሯቸው መሀከል የአፋኔስቭን በፖርቲው ውስጥ ስለመቆየት አለመቆየታቸው ጥያቄ አቅርበዋል።
ሁለት ሰዓት የሚጠጋውን ስብሰባ አብዛኛዎቹ የገዥው ፖርቲ ቢሮ አባላት ተገኝተውበታል።
ከሶቭየቱ መሪ በቀር ሌላ ተናጋሪ አልነበረም፤ ነቀፋ የደረሰባቸውም እራሳቸውን ለመከላከል ዕድል አልተሰጣቸውም።
አዘጋጅ ያልነበሩት አፋናሲቭ በስብሰባው አልተሳተፉም።
ተሳታፊዎቹ እንደሚሉት ሚስተር ጐርባቾቭ በተለይ አርጉሜንቲ አይ ፋክቲ የሚለው ጋዜጣ በዚህ ወር እትሙ የመጀመሪያ ገጹ የሶቭየት ፖርላማ አባላት በሕዝብ ዘንድ ያላቸውን ተቀባይነት በመፈተሽ ባወጣው ጽሑፍ በጣም ተበሳጭተው ነበር።
ጽሑፉ የተመሠረተው 1500 አንባቢዎች የጻፏቸውን ደብዳቤዎች በማጠናቀር ሲሆን ጐርባቾቭ ራሳቸው የሰነዘሯቸውን አንዳንድ ትችቶች የያዘ ነበር።
አንባቢዎች የእሳቸውን ሚና አዎንታዊና አሉታዊ መልኩ የገመገሙ መሆናቸውን ጋዜጣው ገልጿል።
«ራሳቸውን በመቆጣጠራቸው፣ በትህትናቸው፣ በባህላቸውና ተናጋሪው እስከሚጨርስ ድረስ በማዳመጣቸው» የሶቭየቱን መሪ ብዙዎቹ እንዳመሰገኗቸው ጋዜጣው አትቷል።
ይሁን እንጂ «የእሳቸውን ሐሳብ በሌሎች ምክትሎቻቸው ላይ በመጫናቸው፣ በሌሎች ንግግሮች ላይ ትርጓሜ በመስጠታቸውና፣ አማራጭ ተወዳዳሪዎች ሳይኖሩ ምርጫ በማካሄዳቸው፣ በምርጫው ሂደት ጫና ማሳደራቸውና በፖርላማው የቀኝና የግራ ክንፍ መካከል ከወዲያ ወዲህ በማለታቸው» ሌሎች ነቅፈዋቸዋል።
አንባቢዎች የተናገሩትን ጠቅሶ ጋዜጣው ሲያትት እነዚህ ሁሉ «ሥልጣናቸው በጣም እንዲዳከም አድርገዋል።»
በዚህም ምክንያት ሳይሆን አይቀርም የሶቭየቱ መሪ ለአርጊዩሜንቲ-ኢ-ፋክቲይ አዘጋጅ ቫያቼስላቭ ስታርኮቭ ሥራውን በፋቃዱ እንዲለቅ ሐሳብ ያቀረቡት።
አዘጋጅ እስታርኮቭ ለሥራ ባልደረቦቹ ያስተላለፈው አስተያየት ጋዜጣው ላይ ቁጣንና መራራነትን አስነስቷል።
ሚስተር እስታርኮቭ የክሬምሊን ርዕዮተዓለም ዋና ኃላፊ የሆነውን ቫዲም መድቬዴቭን በቅርቡ እንዲያነጋግር ተጠርቷል፤ እናም ከሥራው ይባረር እንደሆነ ያኔ ያውቀዋል።
ኢዝቬስታያ ባለፈው ረቡዕ በመጀመሪያው ገጹ በፖርላማው ተግባራት ላይ ኃይለኛ አስተያየት ይዞ በወጣው ጽሑፍ ተተችቷል።
«ውይይቱ በሠለጠነ መንገድ የሐሳብ ልውውጥ የታየበት ሳይሆን በሞላ ጐደል ረብሻ ይመስል ነበር» በማለት በግል-ዘርፉ በኀብረት ሥራ እንቅስቃሴ ላይ የተደረገውን የውይይት ደረጃ ነቅፏል።
በአብዛኛው ፓርላማው መጠነኛ ውይይት አድርጐ አዲስ ሕግ የሚያፀድቅበትን ፍጥነት ከጥያቄ ውስጥ አስገብቷል።
የኢዝቬስቲያ አዘጋጅ ኢቫን ላኘቴቭ ለውጭ ጋዜጠኞች እንደተናገረው የጐርባቾቭን ነቀፋ ዝቅ አድርጐ ለማሳየት እንደፈለገና ግን የእሱ ጋዜጣ እንደተመሰገነ አምኖ መቀበሉን ተናግሯል።
የአካባቢው ባለሥልጣናት የዋጋ ጣራ እንዲያወጡና እጥረት ያጋጥማል ተብለው «የተገመቱ» ሸቀጦችን በመጠኑ በማቅረብ በመንግሥት ከተተመነው ዋጋ በላይ ለመሸጥ የሚፈልጉትን ለመከልከል የሚያስችልና በኀብረት ሥራ ማኀበራት እንቅስቃሴ ላይ አዲስ ገደብ የሚጥል ሕግ ፖርላማው ትናንት አጽድቋል።
ዋልተር ሲሱሉና የአፍሪካ ብሔራዊ ኮንግረስ ትናንት ወደ ቤታቸው መጡ።
ከ26 ዓመት እስራት በኋላ የነፃነት ንቅናቄው የቀድሞው ዋና ፀሐፊ የ77 ዓመቱ አዛውንት ሚስተር ሲሱሉ ፀሐይ ስትወጣ በቫን ጀስት የእስር ቤቱ ሰርቪስ ከቤታቸው ደረሱ።
በዚያው ወቅት ስድስት የአፍሪካ ብሔራዊ ኮንግሬስ የሥራ ጓደኞች፣ ከእነሱም ውስጥ አምስቱ በ1963 ከእሳቸው ጋር የታሰሩና የዕድሜ ልክ እሥራት የተፈረደባቸው ነበሩ፣ በአገሪቱ ውስጥ በተለያዩ ቦታዎች ከቤተሰቦቻቸው ጋር ተቀላሉ።
እናም የሸበቱ ሰዎች ወደ ቤታቸው ሲመለሱ ከ1960 ጀምሮ ደቡብ አፍሪካ ውስጥ ከሕግ ውጭ የሆነውና አሁንም በነጮች መንግሥት ቀንደኛ የሕዝብ ጠላት ተደርጐ የሚቆጠረው የአፍሪካ ብሔራዊ ኮንግሬስ በአገሪቷ የጥቁሮች መኖሪያ ጐዳናዎች በአልበገር ባይነት ወጣ።
ጥቁር፣ አረንጓዴና ወርቃማ መሥመር ያለው የአፍሪካ ብሔራዊ ኮንግሬስ ትልቅ ሰንደቅ ዓላማ ከሚስተር ሲሱሉ ትንሽ የመኖሪያ ቤት ሊፈርስ ከደረሰ በር ላይ ተሰቅሏል፤ ከፊት ለፊት ባለው ጐዳናም ወጣቶች በሸሚዛቸው፣ በኮፍያቸውና ከአንገታቸው ላይ ባደረጉት ፎጣ ላይ የኤ.ኤን.ሲን ሰንደቅ አላማ አድርገው ይታያሉ።
የኤ.ኤን.ሲ የአንድነት ግንባር ቀደም ደጋፊና የቡድኑ የታጠቀ ክንፍ ኢምክሆንቶ ዊ ሲዝዌ፣ የቀድሞ አዛዥ በነበው በኤሊያስ ሞትሶዋሊዲ አራት ክፍል ባላት ትንሽ ቤት መልካም ምኞታቸውን የሚገልጹ ሰዎች የኤ.ኤን.ሲን ትንሽ ሰንደቅ ዓላማ ከፀጉራቸው ሰክተው፣ አንድ ሰውም የኤ.ኤን.ሲ ጥብጣብ የተጠመጠመበትን የድኩላ ቀንድ እየነፋ ይታዩ ነበር።
«የሕዝቡን መንፈስ በማየቴ ተደስቻለሁ» አሉ ሚስተር ሲሱሉ በአዲሱ ግራጫ ልብሳቸው ተሽሞንሙነው።
ከቤታቸው ውጭ የተሰበሰበው ሕዝብ «ኤ.ኤን.ሲ፣ ኤ.ኤን.ሲ» እያለ ሲጮህ ሽማግሌው እጃቸውን ጨብጠው ወደ ሰማይ ያወጣሉ።
«በሕዝቡ ስሜት ተገፋፍቻልሁ።»
በአገሪቱ ሕግ መሠረት ኤ.ኤን.ሲ አሁንም ሕገ ወጥ ድርጅት ነው፤ ዋና መሥሪያ ቤቱም እስካሁን ያለው ሉስካ፣ ዛምቢያ ነው።
ግን በአንድ ወቅት የኤ.ኤን.ሲ ምሁራዊና ድርጅታዊ አስኳል የነበሩት የሰባቱ መሪዎች ያለገደብ መፈታት ንቅናቄው አለመታገዱንና የውስጥ ክንፉም እንደገና መወለዱን የሚያሳይ ነው።
«ከእንግዲህ መንግሥት ኤ.ኤን.ሲን መልሶ ጠርሙስ ውስጥ ማስገባት ፈጽሞ አይችልም» ብለዋል አንጋፋው ፀረ አፖርታይድ ታጋይ ቃሲም ሳሉጂ ሚስተር ሲሱሉን እንኳን ደህና መጡ ለማለት መጥተው እጅ ለእጅ እንደተጨባበጡ።
«ነገሮች በጣም እርቀው ስለሄዱ መንግሥት ሊያስቆማቸው እይችልም።
ወደ ኋላ መመለስ የለም።»
በ30 ዓመት ውስጥ በአገሪቱ የታየ የመጀመሪያው የኤ.ኤን.ሲን ሰላማዊ ሰልፍ ስእከሚባል ድረስ በብዙ መቶዎች የሚቆጠር ሕዝብ ሶዌቶ ውስጥ ትናንት ማታ የቅዱስ መስቀል አንጀሊካን ቤተ ክርስቲያንን ሲያጥለቀልቀው የኤ.ኤን.ሲን የስሜት ማዕበል በእርግጥ የሚገታው አልነበረም።
ኤ.ኤን.ሲ በመንግሥትና በዘር መድልዎ ፖሊሶች ላይ፣ የትጥቅ ትግሉን ጨምሮ በማንኛውም ግንባር ውጊያውን እንደሚቀጥል በመግለጽ ሰባቱ ሽማግሌዎች ቃል ሲገቡ «የኤ.ኤን.ሲ» እና «የኡምክሆንቶ ዊ ሲዝዊ» አባላት ያሰሙት ጆሮ የሚያደነቁር ጩኽት ቤተክርስቲያኗን አንቀጠቀጣት።
ከእነሱ ጋር ተፈርዶባቸው የታሰሩትና አሁንም እስር ቤት የቀሩት፣ የኤ.ኤን.ሲ ግንባር ቀደም መሪ የሆኑት ኒልሰን ማንዴላ እንዲፈቱ ለመንግሥት ጥያቄ አቅርበዋል።
እሳቸው ሳይፈቱ የሌሎቹ መፈታት አሉ ሚስተር ሲሱሉ «ግማሽ እርምጃ ብቻ ነው።»
ፕሬዚዳንት ኤፍ.ደብልዩ.ደ ክለርክ የኤ.ኤን.ሲ ሰዎችን መፍታቱ--የፖን አፍሪካኒስት ኮንግሬስ መሥራች ከሆኑት አንዱን፣ የነፃነት ቡድን ተወዳዳሪ የነበሩትን ጨምሮ--በብሔራዊ መንግሥት ጥቁሮች ድምፅ እንዲኖራቸው የማድረግ ዓላማ ባለው በአዲሱ ሕገ መንግሥት ላይ የእሱ መንግሥት ከጥቁር መሪዎች ጋር ድርድር ለማድረግ እንዲጀምር የሚያስችል የሰላምና የመተማመን አየር ለመፍጠር የሚያደርገው ጥረት አንድ አካል ነው።
ግን ፕሪቶሪያ በዚህ ፋንታ በዚች በዘር በተከፋፈለች አገር ውስጥ የከፋ የብጥብጥና ያለመተማመን አየር ትፈጥራለች።
ሌሎች ጨቋኝ መንግሥታት፣ በተለይም እንደ ፖላንድና ሶቭየት ኀብረት ያሉት በቅርቡ ያገኙት፣ ኀብረተሰቡ ግልጽነትን እንዲከተል የወሰዱት እርምጃ ለመቆጣጠር የማይቻል ባይሆንም፣ በጣም አስቸጋሪ የሚሆን ሥር ነቀል ለውጥ የሚመጣበትን ፍጥነት ይጨምራል።
ቀን አልፎ ቀን ሲተካ የደቡብ አፍሪካ መንግሥት የሚስተር ማንዴላ እስራት፣ እንዲሁም የኤ.ኤን.ሲ እገዳና የአስቸኳይ ጊዜ አዋጅ እንዲቀል ማድረጉን ተቀባይነት እንዲያገኝ ለማድረግ ከምንጊዜውም የበለጠ ፋታ ያጣል።
ይህ በዚህ ጉዳይ ላይ ጥቅም ከሌለው ቀስ በቀስ ከኤ.ኤን.ሲ ጋር በቀጥታ መነጋገር ይጀምራል፤ ትናንት ሰዎቹ ሲፈቱ የተነሳው ተስፋና የተሰጠው ግምት ወደ ተስፋ መቁረጥና ሽብር ያመራል።
እንዲህ ከሆነ ለአብላጫዎቹ ጥቁሮች ምንም ዓይነት ፈቃድ እንዳይሰጣቸው የሚቃወሙ በርካታ የቀኝ ክንፍ ነጮች ሁሉንም ነገር በእጃቸው ለማስገባት ቅስቀሳቸውንና ዛቻቸውን ያጧጡፉታል።
አሁን የተፈቱት የኤ.ኤን.ሲ መሪዎችም በከባድ ተጽዕኖ ሥር ይወድቃሉ።
የእነዚህ መሪዎች በጥቁሮች መኖሪያ ሰፈር መገኘት ፀረ-መንግሥት ተቃውሞና አመጽ የበለጠ የሚያስፋፋ እንዳይሆን መንግሥት በቅርበት እየተከታተለ ነው፤ ይህ ሆኖ ከተገኘ ግን ፕሪቶሪያ ሚስተር ማንዴላን በእስር ላይ ለማቆየት እንደምክንያት ትጠቀምበታለች።
በመጀመሪያ ደረጃ እነዚህ ሰዎች ለምን የዕድሜ ልክ እስራት እንደተፈረደባቸው ፕሪቶሪያ አልረሳችውም፦ መንግሥትን ለመገልበጥ አሻጥርና ሤራ በመሥራታቸው ነበር።
ከዚህም በተጨማሪ የእነዚህ ሰዎች መፈታት በኤ.ኤን.ሲ የውስጥና የውጭ ክንፎች መካከልና አሁን በተፈቱት መሪዎችና እነሱ ታስረው በነበሩበት ወቅት እንደመሪ ሆነው ትግሉን ሲመሩ በነበሩት መካከል መከፋፈል እንደሚፈጠር መንግሥት አስቦ ነበር።
ከመከፋፈል ለማዳን ሚስተር ማንዴላ ከመፈታታቸው በፊት ከሥራ ባልደረቦቻቸው ጋር ባደረጉት ስብሰባ በተቻለ ፍጥነት ወደ ሉሳካ ሄደው ለኤ.ኤን.ሲ ዋና መሥሪያ ቤት እንዲያሳውቁ መመሪያ ሰጥተዋቸው ነበር።
እንዲሁም እነዚህ ሰዎች በእነሱ በራሳቸውና አሮጌዎቹ አንበሶች በተግባር ላይ እንዲታዩ የሚፈልጉ ደቦል አንበሶች በሚጠሩት በብዙዎቹ ተጋዳይ ጥቁር ወጣቶች መካከል ለተፈጠረው የትውልድ ክፍተት ድልድይ ለመሥራት ይገደዳሉ።
የደቡብ አፍሪካ የወጣት ኮንግሬስ መሪ ፒተር ሞካባ «እንደ ኤ.ኤን.ሲ መሪዎች በመሆን እንዲሠሩ እንጠብቅባቸዋለን» ብለዋል።
ከዚህ ሌላ እንደሚሆኑ አድርገው ራሳቸውን በፍጽም ቆጥረው አያውቁም።
በትናንቱ ማታ ስብሰባ ተከታዮቻቸው በአፖርታይድ ላይ በሚያደርጉት ተቃውሞ በአቋማቸው የፀኑ ግን ዲሲፒሊንን የሚያከብሩ እንዲሆኑ ጥሪ አስተላልፈዋል።
«ስለዲሲፒሊን አጽንኦት እናደርጋለን፤ ምክንያቱም መንግሥት በጣም፣ በጣም የሚሰማው መሆኑን እናውቃለን» ብሏል አሁን 63 ዓመት የሆነው የኡምክሪሆንቶ ሌላው የድሮ መሪ አንድሪው ምላንገኒ።
ሚስተር ማንዴላና ሌሎች ጓዶቻችን ከእስር ቤት ወጥተው እንድናያቸው እንፈልጋለን፤ እናም ዲሲፒሊን የማናከብር ከሆነ ከዚህ ከእኛ ጋር ልናገኛቸው አንችልም ይሆናል።
በላቲን አሜሪካ በአደንዛዥ ዕፅ ጦርነት አሸናፊ ማን እንደሆነ አናውቅም፤ ግን ተሸናፊው ማን እንደሆነ እናውቃለን---ጋዜጦች።
ባለፉት ስድስት ወራት ኮሎምቢያ ውስጥ በአደንዛዥ ዕፅ ሕገ ወጥ ንግድ አስተላላፊዎች ወይም በግራ አክራሪ ደፈጣ ተዋጊዎች-ብዙ ጊዜ ሁለቱም አንድና ተመሳሳይ ናቸው በኮሎምቢያ ስድስት ጋዜጠኞች ተገድለዋል፤ እንዲሁም 10 ተጠልፈዋል።
ባለፉት 12 ዓመታት ቢያንስ 40 ጋዜጠኞች ከዚያ ተገድለዋል።
የኮሎምቢያ መንግሥት በአደዛዥ ዕፅ ሕገወጥ ንግድ አስተላላፊዎች ላይ በነሐሴ ወር ውስጥ ጥብቅ ቁጥጥር ማድረግ ከጀመረ ወዲህ አገሪቷንም እንዳይረከቡ ለመከላከል ባደረገው ሙከራ ውጊያው ተጠናክሯል።
ኮሎምቢያ ውስጥ የደረሰው እልቂት በዚህ ሳምንት ሞንቴሪ፣ ሜክሲኮ ውስጥ የኢንተር-አሜሪካ ጋዜጦች ማህበር ባዘጋጀው 45ኛ ጠቅላላ ስብሰባ ላይ ለመገኘት ከላቲን አሜሪካ፣ ከዩ.ኤስ ከካሪቢያንና ከካናዳ ለመጡ 450 አዘጋጆችና አሳታሚዎች አእምሮ በጣም የሚከብድ ነበር።
ማክሰኞ ዕለት ተሰብሳቢው ሌላ በግፍ የተሞላ ዜና ሰማ፤ በኮሎምቢያ ሁለተኛው ታላቅ ጋዜጣ የሆነው የኤል ኢስፔክታዶር ሁለት ሠራተኞች ሜዲላይን ውስጥ መገደላቸውን።
የጋዜጣው የአካባቢ አስተዳዳሪ ማሪያ ሉዝ ሎፔዝ መኪናዋን ቀይ መብራት አስቁሟት እንዳለ በጥይት ተገዳለች፤ እናቷም ቆሰሉ።
ከአንድ ሰዓት በኋላም የጋዜጣው ስርጭት ማኔጀር ሚጉኤል ሶለር ከቤቱ አጠገብ በጥይት ተመትቶ ተገደለ።
ኃላፊነቱን የወሰዱት የአደንዛዥ ዕፅ ቱጃሮች ጋዜጣውን ሚድላይ ውስጥ ስርጭቱን ከቀጠለ የቦጐታ ጋዜጣ ቢሮዎች እንደሚጋዩ ተናግረዋል።
ባለፈው ወር የቦጐታ ቢሮዎችን በቦምብ በመደብደብ ኮምፒውተሩን ከጥቅም ውጭ አድርገዋል፤ እንዲሁም 2.5 ሚሊዮን ዶላር የሚያወጣ ንብረትም ጉዳት አድርሰዋል።
ኤል.ኢስፔክታደርን በአሳታሚውና በሠራተኞቸ ያልተለመደ ድፍረት የተነሳ የተለየ ኢላማ አድርገውታል።
ሞንተሬይ ያለው አሳታሚ ሉዊስ ጋብሪኤል ካኖ በተፈጸመው ግድያ ቢሸበርም እንኳን «በአደንዛዥ ዕፅ ሕገ ወጥ ንግድ አስተላላፊዎች ላይ የምናደርገውን ውጊያ አናቆምም» የሚል መግለጫ አውጥቷል።
ጋዜጣውን በተለይም ኤል ኢስፔክታደርን ለማስፈራራት ይፈልጋሉ፤ ምክንያቱም ምንጊዜም በዚህ ጦርነት ውስጥ የጐን ውጋት ስለሆነባቸው ነው።
ይህም የመጣው ወንድሙ ጉይሌርሞ በ1986 ከተገደለበት ሰው ነው።
የሞንተሬይ አሳታሚዎች የሚያዙት የሻለቃ ጦር የላቸውም፤ ግን ቁጣቸውን በሚወጡት እትሞች ርዕስ አንቀጾች ለመግለጽ ተስማምተዋል።
ብዙዎቹ የጋራ የሆነ ርዕስ አንቀጽ ይጠቀማሉ።
በክፍለ ዓለሙ ባሉት አገሮች በሙሉ አንዳንድ መሻሻል እየታየ ቢሆንም በአሜሪካን የተለያዩ ግዛቶች የሚታየው የፕሬስ ነፃነት ሁኔታ ግን ጋዜጠኞችንና ቤተሰቦቻቸውን ኋላ ቀር ለሆነ ሳንሱር ማለትም በቅጥር ነፍስ ገዳዮች ለሞት እስከዳረጋቸው ድረስ አሁንም አሰቃቂ እንደሆነ መታየት አለበት።
የፖናማው ማኑኤል ኖሪዬጋ ከአደንዛዥ ዕፅ ሕገ ወጥ ንግድ አስተላላፊዎች ጋር አባሪ ተባባሪ መሆኑ ብቻ ሳይሆን ከዚህ በፊት ታይቶ በማይታወቅ መልኩ ፕሬሱን ለመጉዳት ጥረት በማድረጉ ነበር ሪፖርቱ የወነጀለው።
«ኖሪዬጋ እያንዳንዱን ነፃ ጋዜጣ፣ ሬዲዮና ቴሌቪዥን ጣቢያ ዘግቷል፤ በርካታ ዘጋቢዎችን አስሯል፣ አሠቃይቷል፣ ለስደት ዳርጓል» በማለት መግለጫው አትቷል።
«በክፍለ አህጉሩ የፕሬስ ነፃነት ቁጥር1 ጠላት በሆነችው ኩባ ውስጥ በኩባውያንና በውጭ ጋዜጠኞች ላይ የሚደርሰው ጭቆና ከምን ጊዜውም ይልቅ የከፋ ሆኗል» በማለት ጨምሮ ገልጿል።
ኒካራጓ ውስጥም እንዲሁ የፕሬስ ነፃነት እንደሚሰጥ በሳንዲኒስታዎች የተሰጠው ተስፋ «ተግባራዊ ሳይሆን ቀርቷል።»
እንደሚታየው የተጠቀሱት አራት አገሮች ኮሎምቢያ፣ ኩባ፣ ፖናማና ኒካራጓ በፕሬስ ላይ ከባድ ጥቃት እየደረሰ የሚታይባቸው ብቻ ሳይሆኑ ከአደንዛዥ ዕፅ ንግድና ከግራ-ክንፍ ፖለቲካ ጋር የተቆራኙ መሆናቸው ጭምር ነው።
ኖሬጋ ለካስትሮ በጣም ቅርበት አለው፤ ምናልባትም በአንድ ወቅት ወኪላቸው ሳይሆን አልቀረም።
የሳንዳኒስታው ቶማስ ቦርጄና የኦርቴጋ ወንድሞች የካስትሮ ባለሟሎች ናቸው፤ ኒካራጓን በእጃቸው እንዲያስገቡ ካስትሮ ረድተዋቸዋል።
ኮሎምቢያ ውስጥ ከአደንዛዥ ዕፅ ገንዘብ የሚከፈላቸው ደፈጣ ተዋጊዎች አገሪቷን ለመያዝና ዲሞክራሲን ኤም-19ን ጨምሮ ለማጥፋት እየሞከሩ ነው፤ ይህም በካስትሮ በግልጽ የሚደገፍ ነው።
ፍሎሪዳ ውስጥ የአደንዛዥ ዕፅ ክሶችን የሚከታተለው የቀድሞው የዩ.ኤስ ጠበቃ ሮበርት መርኬል በአደንዛዥ ዕፅ ንግድ የተሰማሩ ከፍተኛ ባለሥልጣናት በሕዝብ ዘንድ ይፋ በሆነ ፍርድ ቤት መቅረብ የሚያሳየው ነገር ቢኖር ካስትሮ ከሜድላይን የአደንዛዥ ዕፅ ንግድ ማኀበር መውጣታቸውን እንደሆነ ለደቂቃ ያህል አይጠራጠርም።
«ማኀበሩ የኮሎምቢያን ባለሥልጣናት በማስፈራራት ለድርድር ካቀረባቸው ማኀበሩ አዛዥ ይሆናል፤ ፊደል ካስትሮም ከእነሱ ጋር የነበራቸውን ያለፈውን ግንኙነት ይጠቀሙበታል» ሲል የመፅሔቱ ዴቪድ አስማን በቅርብ ዘግቧል።
በኮሎምቢያ የአደንዛዥ ዕፅ ቱጃሮች ላይ የሚደረገው ትግል በጣም ቅርብ ነው።
በዚህ ሳምንት በማኀበሩ አመራር ውስጥ አራተኛ ሰው ነው የሚባልለትን ጆሴ አቤሎ ሲልቫን መንግሥት አስሮታል።
በፕሬዚዳንት ቪርጂሊያ ባርኮ ታድሶ በቀረበው ወንጀለኛን ወደያገሩ መልሶ የመላክ ስምምነት መሠረት ለፍርድ ወደ ዩ.ኤስ ተመልሶ ይላክ ይሆናል።
ዘግይቶም የአደንዛዥ ዕፅ ሕገወጥ ንግድ አስተላላፊ ከፍተኛ ባለሥልጣን ሊኦኒዳስ ቫርጋስ ታስሯል፤ 1,000 ፖውንድ የሚመዘን ድማሚትም ተይዟል።
ባርኮ የዩ.ኤስ ወታደሮችንና አማካሪዎችን አልተቀበለም፤ ነገር ግን የዩ.ኤስ ወታደራዊ ዕርዳታን ተቀብሏል።
ፕሬዚዳንት ቡሽ በ90 ቀናት ውስጥ ከሚስተር ባርኮ፣ ከፔሩ ኘሬዚዳንት አላን ጋርሺያና ከቦሊቪያው ኘሬዚዳንት ጃይም ፖዝ ዛሞራ ጋር ስለአደንዛዥ ዕፅ ችግሮች ለመወያየት ተስማምተዋል።
ይህን ጉዳይ ከማጓተቱ ይልቅ በፍጥነት ማድረጉ መጥፎ ላይሆን ይችላል።
ከፖናማ ውድቀት በኋላ አንዳንድ መጽናኛዎችን ይፈልጋሉ።
በእርግጥ የኮሎምቢያ ፕሬስ ይህን በጣም ይፈልጋል።
የዚህ ስብሰባ አጣዳፊነት በእስራኤላውያንም ሆነ በፍልስጤማውያን ላይ የትላንትናው ሁከት ካስነሳው ቁጣ ጋር ተገጣጥሟል።
ረብሻ በቀሰቀሱ ፍልስጤማውያን ከተደበደቡባት ሁለት ወታደሮቿ መካከል እስራኤል ዛሬ  አንደኛውን ቀብራለች።
ዛሬ በኢየሩሳለሌም የእስራኤል የፀጥታ ሀይሎች ከ45 ዓመት በታች የሚገኙትን ፍልስጤማውያን በአል-አክሳ መስጊድ ፀሎት እንዳያካሂዱ ከለከለች።
ወጣት ፍልስጤማውያን ውጪ ሲፀልዩ አንዳንድ ወጣቶች ደግሞ በእስራኤል የፀጥታ ሀይሎች ሲጠየቁና ሲመቱ እንደነበርና ይህም ደግሞ የመሪዎች ጉባኤ ለማዘጋጀት አስቸጋሪ እንደሆነ በግልፅ የሚያሳይ ነው።
ለምን ብለው ነው የፖለቲካ መሪዎች መንገዶችን ለመጠበቅ -- የመንገዶችን ፀጥታ ለማስከበር ጊዜያቸውን የሚያጠፉት?
የኤቢሲው ጊለያን ፊንድሌይ ዛሬ ማታ ከፍልስጤም ጋዛ ይዘግባል።
ዛሬ በጋዛ መንገዶች ላይ በርካታ ፍልስጤማውያን ስለመሪዎች ጉባኤና ስለሰላም የሚባል ነገር በፍፁም መስማት የማይፈልጉት ዜና ነው።
የእስራኤል ሚሳኤሎች ሁለት የፖሊስ ጀልባዎችን ካጠፉ ገና አንድ ቀን ብቻ ባስቆጠረበት ወቅት --አንዱ ከአራፋት የግል ቢሮ በጣም በቅርበት የሚገኝ ነበር።
ዛሬ እስራኤል ከትላንትናው የቀጠለ ጥቃቶችን መሳሪያ ካጠመደ ሔሊኮኘተር መርከብ ውስጥ ለቃለች።
እነዚህ ሚሳኤሎች በራማላ ከተማ ላይ ወድቀዋል።
ዛሬም በመቀጠል የእስራኤል መርከቦች ወደቡን በመቆጣጠራቸው የጋዛ ፖሊሶች ምንም የሚያጠቁበት ዕድል አልነበራቸውም።
ጣቢያቸውን ለከተማዋ ዋና አደባባይ ሲሉ ጥለው ሸሹ።
እዚህ ትናንት እስራኤል ያደረገችው ንዴቱን ወደ ቁጣ ቀይሮታል።
ፍልስጤሞች «ጦርነት ነው» አሉ አራፋትም ሰላምን ማውራት ሥራቸውም አይደል።
ጦርነት ትፈልጋላችሁ?
አዎ።
ለምን?
ተስፋ አደርጋለሁ።
ለምን?
ምክንያቱም ምንም ሰላም የለም።
ከዚህ ሁሉ በኋላ ሰላም የለም።
ዛሬ ጆርጂያ ውስጥ በተካሄደ ሌላ ስብሰባ እስላማዊ መሪዎች በእስራኤል ላይ የሽብር ጥቃት እንዲካሔድ በገሀድ ጥሪ አቅርበዋል።
የአክራሪ ቡድኖች ዛሬ ዛሬ ብዙ ድጋፍም ሀይልም አላቸው።
ዛሬ ከሰዓት በኋላ የተቆጡ መስሊሞች በአንድ ሆቴል ላይና አልኮል ሸጠዋል ባሉአቸው ሰዎች ቤቶች ላይ እሳት አያይዘዋል።
የፍልስጤም ፖሊስ እነርሱን ለማቆም ብዙም አልተንቀሳቀሰም።
አራፋት ወደ መሪዎች ጉባኤ ሔደው ስምምነቱን ቢፈርሙም ቅሉ ከእንግዲህ ወዲያ ሕዝባቸው ያዳምጣቸዋል ብሎ ለማረጋገጥ ግን አይቻልም።
ጊሊያን ፈንድሌይ የኤቢሲ ዜና ከጋዛ።
እባሕሩ ስር።
«ከርስክ» የተባለችው ሰርጓጅ መርከብ በውስጧ የያዘችው 118 ወንዶች ይዛ ወደ ውስጥ ከገባችበት ሁለት ወር ጊዜ በኋላ ነፍስ አድን ጠላቂዎች መርከቢቷ ውስጥ ለመግባት ችለዋል።
እስካሁን ድረስ አምስት ሬሳዎችን አግኝተዋል።
ዛሬ ደግሞ በመርከቧ አካል ላይ ተከታታይ ፍንዳታዎች ካደረሱበትና «ከርሰክን» ወደ ጥልቁ የባረንትስ ባህር ከከተታት በኋላ የተፃፈ ማስታወሻ አግኝተዋል።
የኤቢሲው ባብ ውድረፍ እዚህ ይገኛል።
ማስታወሻው የተገኘው በሰርጓጅ መርከቧ አንድ ክፍል ውስጥ በነበረ የ27 ዓመት መቶ አለቃ ካፒቴን ዲሚትሪ ኮሌ ሲኒኮቨ ላይ ሲሆን በነፍስ አድን ጠላቂዎች ተገኝቶ «ስርስክ» ን በሚሳፈሩበት ጊዜ የተነሳ ፎቶግራፍ ነው - የዛሬ ሶስት ዓመት።
«የምፅፈው በጭፍን ነው» ሲል ፅፏል - በጨለማ ውስጥ ሆኖ ይመስላል።
«አንዳችንም ወደ ውሃው ጫፍ ለመድረስ አንችልም»
የሩሲያ ባለስልጣናት እንደሚያምኑት ከሆነ ማስታወሻው የተፃፈው ቢያንስ ሰርጓጅ መርከብ መስመጥ ከጀመረች ከ ሁለት ሰዓት በኋላ ነው።
«ከስድስተኛው፣ ከሰባተኛውና ከስምንተኛው ክፍሎች የነበሩት ሁሉም የመርከቢቷ ሠራተኞች የተገኙት በዘጠነኛው ክፍል ነበር።
ኮሌስኒኮቭ ሲፅፍ «እዚህ 23 ሰዎች ይገኛሉ።
በአደጋው ምክንያት ይህንን ወሰንን።»
ማስታወሻው «ከርስ»ን ያሰመጣት ወስጣዊ ፍንዳታ ወይም ግጭት የለም።
ነገር ግን «ሁሉም ወንዶች ወዲያውኑ ሞተዋል» የሚለው አባባል በይፋ ለቤተሰቦች የተገለፀውን የሩሲያውን ትርጉም ይቃረናል።
ዛሬ የሩሲያው የባህር ሹም ስህተተኛ መሆኑን ለቤተሰቦች አምኖ በመግለፅ የኮሌስኒኮቭ ማስታወሻ እንደገለፀው አንዳንዶቹ ሰራተኞች መትረፋቸው ብቻ ሳይሆን፣
ሁለት ወይም ሶስት የሚሆኑት በአደጋ ጊዜ ለመውጣት ሞክረዋል።
ነገር ግን ይህ ቦታ ራሱ በውሀ ሳይጥለቀለቅ እንዳልቀረ ይገመታል።
ዛሬ የኮሌስኒኮቭ ሚስት እንባዋን ልትሸሽግ አልቻለችም።
«አሰቃቂና የሚሰቀጥጥ ነው» አለች።
«ወዲያውኑ እንዳልሞተ ውስጤን ተሰምቶኝ ነበር፣ በኋላም ይኽው ስሜቴ እውነት ሆኖ ተገኘ።»
ባሏ የሆነ መዓት እንደሚመጣ ገምቶ እንደነበርም በተጨማሪ ተናግራለች።
ባለፈው የበጋ ወራት በባህር ውስጥ ከመሔዱ በፊት የውትድርና መለያ ቁጥሩ የተፃፈበትንና ባንገቱ የሚንጠለጠለውን ብረትና የክርስቶስን መስቀል ቅርፅ ያለበትን ሀብል ስጥቷት ላይመለስ እንደሚችል ነግሯት ነበር።
ባብ ውድራፍ፣ ኤቢሲ ዜና ሎንደን።
ከባህር ማዶ በተገኝ ዜና በተባበሩት መንግስታት የአንባቢ መሪዎች ጉባኤ በተካሔደበት በጆሀንስበርግ ደቡብ አፍሪካ የ 122 አገሮች ተወንዮች 12 ከፍተኛ መርዛማነት ያላቸውን /ኬሚካሎች/ ባለመጠቀም ዕቀባ ለማድረግ ስምምነት ፈረሙ።
ክእነዚህም መካከል ዳዬክሲንስ እና ሌሎች ኬሚካሎች ሲሆኑ «ስድስቱ ቆሻሻዎች» በመባል የሚታወቁ ናቸው።
ከካንሰር፣ ከወሊድ ችግሮች እና ከሌሎች በራሂያዊ አለመላመዶች ጋር የተዛመዱ ናቸው።
በመካከለኛው ምስራቅ አገሮች ውስጥ የሚገኙ አስር ሺህ ሰዎች የሚደረገውን ወታደራዊ ጥቃት በመቃወምና በዮናይትድስቴትስ እና በአጋሮች ላይ ሙስሊሞች ጅሀድ የቅዱስ ጦርነት እንዲያውጁ ጥሪ በማቅረብ አደባባይ ወጥተዋል።
ሊባኖስና የፍልስጤም ባለስልጣን የአሜሪካ-መርን ጥቃት አጥብቀው ሲያወግዙ፣ በግብፅ መንግስት በየቀኑ እየታተመ የሚወጣው አል-አህራም ደግሞ «እስራኤልን ብቻ የሚጠቅም የአሜሪካ የቅኝ ግዛት ዘመን ጅማሬ» በማለት በማስጠንቀቅ አስምሮበታል።
የኢራቁን መሪ ለመጣል አላማ አድርጐ የተነሳውን ድርጊት የሚቃወሙ /ሠልፎች/ በሊቢያ፣ ግብፅ እና ሊባኖስ ከተሞች ላይ በሙሉ እንዲሁም በአማን፣ ደማስቆ እና በጋዛ ሰርጥ ተካሄደ።
ነገር ግን በፋርስ የባህር ሰላጤ አካባቢ በሚገኙት አገሮች ግን ስለነበሩ ተቃውሞዎች የሚዳሰስ ምንም የዜና ሪፓርት አልነበረም፤ብዙዎቹ የአሜሪካ ወታደሮችን በእንግድነት ተቀብለው ያሠፈሩአቸው ናቸውና።
በሌላ በኩል ግን ሁኔታው ሳውዲአረቢያን በከፍተኛ ደረጃ እንዳሳሰባትና በዩኤስ የወታደራዊ እንቅስቃሴ ጅማሮ ያላትን ቅሬታ ገልፃለች።
የውጭ ጉዳይ ሚኒስትሩ ልዑል ሳኡድ አል ፌይሳል «የወታደራዊ እርምጃው በአስቸካይ ቆሞ ወደ ሰላም ጥረቱ እንደሚመለሱ የግዛታቸው ተስፋ እንደሆነ» መግለፃቸውን የመንግስት የሆነው የኤስ ፒ ዜና ወኪል አትቷል።
ሪያድ በኢራቅ ስለተጀመረው ጥቃት አስመልክቶ ከሰጠችው ቀዳሚው ምላሽዋ በተጨማሪ የኢራቅ «አንድነት፣ የውስጥ ደህንነት እንዲሁም የግዛት አንድነቷ» መጠበቅ አለበት በማለት ወታደራዊ ወረራን የማትቀበለው መሆኗን ጥሪ አቅርበዋል።
የሊባኖሱ መሪ የሆኑት ኢሜሊ ላሁድ ግን በግልፅ የዋሺንግተንን «ወረራ» አጥብቀው በማውገዝና ይህም ድርጊት ከተወራሪው መንግስት ድንበር በማለፍ መዘዝ ሊያስከትል እንደሚችል አስጠንቅቀዋል።
«የተባበሩት መንግስታትን ቸልተኝነት እናስጠነቅቅለን ... እናም ዛሬ ይህንን ወረራ የምናየው አለምን መጨሪሻው ወደማይታይበት መሽዋለኪያ ዋሻ ውስጥ እንደማስገባት ነው» በማለት መግለጫ ሰጥተዋል።
«በዚህም ምክንያት የሰላም ሀይሎች እና በመብትና ፍትህ የሚያምኑ ሁሉ ይህንን አደገኛ እና በኢራቅ ላይ የተሰነዘረውን ከባድ የሰዉና የቁሳቁስ ጥፋት ለያስከትል የሚችለውን የጦርነት ደመና፣ አስፈላጊውን ፈጣን እርምጃ በመውሰድ ሊያቆሙት ይገባል ብለን እናምናለን።
በተጨማሪ የፍልስጤም ባለስልጣን ሐሙስ በማለዳ ጠዋት በኢራቅ ላይ የተወረወረውን ሚሳኤል በማውገዝና እስራኤልም ይህንን ጠብ ተገቢ ላልሆነ አላማ እንዳትጠቀምበት አስጠንቅቋል።
«እኛ ፍልስጤማውያን ጦርነቱን እንቃወማለን እናም በመካከለኛው ምስራቅ ውስጥ የሊካሄደውን ጦርነት ሙሉ በሙሉ እናወግዛለን።»
«ለዚህ ችግር በአለም-አቀፍ ማህበሩ በኩል በዲኘሎማሲያዊ ግንኙነት አማካይነት መፍትሄ መገኘት አለበት» ሲሉ የአገር ውስጥ ባለስልጣን ሚኒስትር ሳኤብ ኢራካት ገለፁ።
«ይህንን በኢራቅ ላይ የታወጀ ጦርነት እስራኤል በጋዛ ሰርጥ ባሉ ፍልስጤሞች ላይ የበለጠ ጥቃት ለመሰንዘር እና የፍልስጤምን አስተዳደርም ሆነ የሰላሙን ሂደት ለማደፍረስ እንዳትጠቀምበት እናስጠነቅቃለን።»
እስላማዊ ጂሀድ የተባለው አክራሪ የፍልስጤማውያን ንቅናቄ «ከኢራቅ ጋር የሚደረገዉ ጦርነት በአካባቢው ካሉት አገሮች ጋር ሁሉ የሚደረግ ጦርነት ነው» ሲል ሀማስ ደግሞ በጦርነቱ በሚሳተፉት አካላት ላይ አስፈሪ ማስጠንቀቂያውን ሰንዝሯል።
«በወራዳዎቹ አሜሪካኖች የተካሄደው ወረራ እና በኢራቅ ላይ የተሰነዘረው ጦርነት የሚያመለክተው በሁሉም አረቦችና በዓለም ላይ ባሉት ሙስሊሞች ላይ የተቃጣ ጦርነት መሆኑን ነው» ሲል የሀማስ የበላይ ሀላፊ የሆኑት አብዱል አዚዝ አል ራንቲሲ ተናግረዋል።
«ጦርነቱ የሚያሳየው የሁሉንም ዓረብ መንግስታት ጉልበት መላሸቅ ነው»
«ኢራቅን ከአሜሪካ ጦርነት ለመመከትና ለመከላከል ለሁሉም የዓረብ መንግስታት ጥሪያችንን እናቀርባለን» ብሏል።
«አሜሪካ ይህንን ጦርነት የምታሸንፍ አይመስለኝም ምክንያቱም የእኛ ጂሀድ /ቅዱስ ጦርነት/ እና መከታችን አሜሪካኖችንና እንግሊዞችን የማይረሱት ትምህርት ይሰጣቸዋልና» ብሏል።
«የሶሪያ መንግስት ራዲዮ አሜሪካንና አጋሮቿን እጃቸውን በኢራቅ የነዳጅ ዘይትና ሃብት ላይ እንዲሁም በአለም ላይ አገዛዛቸውን በሀይል ለማስፈን ፈልገዋል» በማለት ከሰዋቸዋል።
በግብፅ መዲና በብዙ ሺህ የሚቆጠሩ ሰላማዊ ሰልፈኞች በአሜሪካና በእንግሊዝ ኤምባሲዎች አካባቢ አደባባይ የወጡ ሲሆን 10 ሰላማዊ ሰልፈኞችና ቢያንስ አራት ፖሊሶች ቆስለዋል።
በካይሮ ከሚገኘው የአሜሪካ ዩኒቨርስቲ ውስጥ የሚገኙትን በመቶዎች የሚቆጠሩ ተማሪዎችን ጨምሮ ለተሳተፉበትና በከተማው መሀል ለዩኒቨርሲቲውም ግቢ ሆነ ለአሜሪካ ኤምባሲ በቅርበት በሚገኘው የጣህሪር አደባባይ በተሰበሰበው ተቃዋሚ ላይ የረብሻ አስከባሪ ፖሊሶች ጣልቃ ገብተው ነበር።
በተጨማሪም ከ 1000 የሚበልጡ ሰዎች በካይሮ አል-አዛር የእስልምና ዩኒቨርሲቲ በመሰብሰብ የአሜሪካን ባንዲራ በማቃጠል፣ የአሜሪካ፣ የእንግሊዝ፣ የስፔንና የእስራኤል አምባሳደሮች እንዲባረሩ ጠይቀዋል።
ሌሎች ሰላማዊ ሰልፎችም በሰሜናዊ ግብፅ ከተሞች በኤሌክሳንድሪያ፣ ታንታ እና ኤል-ሼይክ ተካሂደዋል።
በአማን ሶስት ተቃዋሚዎች ወደ ሆስፒታል ለህክምና የተወሰዱ ሲሆን ይህም የሆነው 500 በሚደርሱ የዮርዳኖስ ጠበቆች ባቀናበሩት ዋናው ፍርድ ቤትን በመያዝ የተካሄደውን ተቃውሞ ተከትሎ ሰልፈኞቹ ወደ ኢራቅ ኤምባሲ በመሔድ አንድነታቸውን በመግለፅ ላይ እንዳሉ በአድማ በታኝ ፖሊሶች የኃይል ጥቃት ስለደረሰባቸው ነው።
በሊባኖስ ቤይሩት በሚገኘው የአረብ ዩኒቨርስቲ እና በቤይሩት የአሜሪካ ዩኒቨርሲቲ ቅጥር ግቢዎች ውስጥ በመቶዎች የሚቆጠሩ ተማሪዎች ተሰብስበው የአሜሪካ መሪ በሆኑት ጆርጅ ቡሽ እና የእንግሊዙ ጠቅላይ ሚኒስተር ቶኒ ብሌየር ላይ የሞት ግድያ እንዲካሄድባቸው ጥሪ አድርገዋል።
በደቡባዊ መዲናዋ ሲዶን ውስጥ ወደ 1500 የሚጠጉ የትምህርት ቤት ተማሪዎች ገዳዩ ቡሽ እና የኢራቅን መሸጥ በዝምታ ያለፉትን የአረብ መሪዎች አውግዘዋል።
ረቡዕ ዕለት በሰሜናዊ ሀይፋ ውስጥ አንድ አጥፍቶ-ጠፊ በተማሪዎች ላይ ባፈነዳው ቦምብ አስራአምስት ሰዎች ሲገደሉ ከ30 በላይ ደግሞ ሲቆስሉ ይህ በሁለት ወር ጊዜ ውስጥ በእስራኤል የመጀመሪያው የቦምብ ፍንዳታ መሆኑ ነው።
ከጥቂት ሰዓታት በኋላ በፒካታ የእስራኤል ታንኮች ወደ ሰሜናዊ የጋዛ ሰርጥ ክፍል በማቅናት በሚታገዙአቸው ሔሊኮኘተሮች ሳቢያ ቢያንስ ሶስት ሮኬቶችን ጀባሊያ በተባለው አካባቢ መተኮሳቸውን የፍልስጤም የደህንነት ምንጭ አስታውቆአል።
የፍልስጤም የህክምና ምንጨች እንዳሉት የ60 አመቱ መሐመድ አል-ቢያሪ በጃባሊያ የስደተኞች ካምኘ አካባቢ በሚኖርበት ቤቱ የተገደለው በተተኮሰው ሮኬት ሲሆን ሌላ አንድ ሰው ደግሞ ቆስሏል።
ሁለተኛው ሮኬት በእርሻ መሬቶች ላይ ሲያርፍ ሌላኛው ደግሞ በስደተኞች ካምኘ ውስጥ በሚገኘ መኖሪያ ቤት ቢያርፍም ምንም ጉዳት አላስከተለም-የፍልስጤም የደህንነት ምንጭዎች እንደገለፁት።
በሀይፋ የአውቶቡስ ፍንዳታ ከተገደሉት መካከል ሁለት የ13 ዓመት ልጆች መሆናቸውንና የፍንዳታው ሰለባ ከሆኑት አብዛኞቹ ደግሞ ወጣቶች መሆናቸውን የእስራኤል ሕዝብ ራዲዮ በመቀጠል አብራርቷል።
ከሞቱት ውስጥም ሁለት ወታደሮች እንደሚገኙበት ጦሩ ገልጿል።
አውቶቡሱ ተመቶ ብትንትኑ የወጣው ከመኖሪያ ቦታዎች ሀይፋ ዩኒቨርሲቲ በመጓዝ ላይ እንዳለ ነበር።
ቆስለው በሆስፒታል በመታከም ላይ ካሉት 33ቱ ውስጥ ሁለቱ ከፍተኛ የህክምና ሥር ሲገኙ ሌሎች ስድስት ደግሞ ከፍተኛ ጉዳት ደርሶባቸዋል - ሬዲዮው እንደዘገበው።
እስራኤል ጋዛ ላይ የምታደርገው የምሽት ጥቃት በ40 ታንኮች የታገዘ ሲሆን ጠቅላይ ሚኒስቴር ኤሪያል ሻሮን የደህንነት ካቢኔያቸውን ሰብስበው ስለቦምቡ ጥቃት ምላሽ ከተነጋገሩ በኋላ የታጠቁ መኪኖችም ጭምር መጥተዋል።
የእስራኤል ሚዲያ እንደገለፀው የሚወሰደው መልሶ ማጥቃት እርምጃ አሜሪካ በኢራቅ ላይ እየተዘጋጀች ያለችውን ጦርነት በሚያፈልስ መጠን እንደማይሆን ገልጿል።
የፍልስጤም አጥፍቶ ጠፊ የመጣው ደቡባዊ ምዕራብ ካለችው የሔብሮን ከተማ ሲሆን የሕዝብ ራዲዮ እንደዘገበውም መሐመድ ሀምአዳን ሳሌም ካዋስሚ የሚባልና የ20 ዓመት ልጅ ነበር።
ከመታወቂያው ውጪ በፍርስራሹ ውስጥ የተገኘው የደብዳቤ ክፍል እንደሚያመለክተው ሊፈፀም የቃጣውን የአጥፍቶ መጥፋት ሴራና መስከረም 11 ቀን በኒውዮርክ የዓለም ገበያ ማዕከል ላይ የደረሰውን ጥፋት ማወደስ የሚል ነበር - ገለፃው እንዳተተው።
የእስራኤል ፖሊሶች አስተያየት ለመስጠት በወቅቱ አልነበሩም ነገር ግን በሂብሮን የሚገኙ ምንጮች እንደገለፁት የ21 ዓመቱ መሀመድ ኩዋስሚ አክራሪ እስላማዊ ድርጅት ከሆነው ከሀማስ ጋር ግንኙነት እንደነበረው ገልፀዋል።
የእስራኤል ሀይሎች ከቦምቡ ጥቃት በኋላ የልጁ ቤተሰቦች ወደሚኖሩበት ሂብሮን በሚገኘው የ ኢል-ሼይክ ወረዳ በመንቀሳቀስ የንዋስማን ወንድምና አባት አስረዋል ሲል ተናግሯል።
ሀላፊነቱን ባይወስዱም ሀማስ እና ኢስላሚክ ጂሀድ የተባለ የአክራሪ ቡድን ፍንዳታው እስራኤሎች በቅርብ ሳምንታት በጋዛ ሰርጥ ላይ በተከታታይ ያደረጉትን ወታደራዊ ጥቃት ለመበቀል የተደረገ ነው ብሏል።
ነገር ግን የፍልስጤም አስተዳደር በጣም ከፍተኛ በሆነው የፍልስጤም ዜጐች ሞት ቁጥር ሳቢያ አለም አቀፍ የሀዘን ተካፋይ ስሜትን አቅጣጫ የሚያስለውጥ ነው ሲል ጥቃቱን ኮንኖታል።
«ዛሬ በሀይፋ የተደረገውን ጨምሮ በዜጐች ላይ የሚቃጡ ጥቃቶችን ሁሉ እናወግዛለን» ሲሉ የማስታወቂያ ሚኒስትሩ ያሴር አቤድ ራቦ አስገንዝበዋል።
ጥቃቱ «ለእስራኤል መንግስትና ለወራሪ ጦሩ በየካቲት ወር የፍልስጤሞች ሕይወት የቀጠፈበትን የግድያ ዘመቻ እንዲያፋጥን ሰበብ ይሆነዋል» ሲል የፍልስጤም አመራር ተናግሯል።
እ.ኤ.አ ከ ጥር 5 ወዲህ በእስራኤል ውስጥ ይህ የመጀመሪያው የቦምብ ጥቃት ሲሆን የተከሰተውም ጭልፊቱ ሻሮን በእስራኤል ታሪክ ውስጥ የቀኝ አክራሪውን ከባድ ደህንነት ለመፍጠር ቃል በገቡት መሰረት የቀኝ አክራሪውን በሾሙ ቀናቶች ብቻ ከተቆጠሩ በኋላ ነው።
በጥሩ ጥቃት ሁለት ፍልስጤማውያን አጥፍቶ ጠፊዎች በመካከለኛው ቴልአቪቭ ራሳቸውን አፈንድተው 23 ሌሎች ስዎችን ገድለዋል።
የእስራኤል መንግስት ቃል አቀባይ የሆኑት አቪ ፖዝነር በቅርብ የተከሰተውን ፍንዳታ «በጣም ከባድ ጥቃት» ብለው በመጥራት የእስራኤል መንግሰት «በአሸባሪ ድርጅቶች ላይ ከባድ እርምጃዎችን ይወስዳል» ብለዋል።
ለኤኤፍፒ በሰጡት ቃል የእስራኤል ደህንነት በትንሹ 40 ይደርሳል የተባለ ጥቃቶችን ሲመረምር ነበር የሀይፋ አውቶቡስ የፈነዳው።
የአሜሪካው መሪ ጆርጅ ቡሽ «በንፁህ ዜጐች ላይ እስራኤል ውስጥ የሚካሄደውን ጥቃት» አውግዘዋል። የዋይት ሀውስ ቃል አቀባይ አሪ ፍሌሸር በመቀጠል ሲናገር «ለአሸባሪዎች ያላቸው መልዕክት ጥረታችሁ አይሳካም» የሚለው ነው።
«በመካከለኛው ምስራቅ የሰላምን መንገድ ለማምጣት ይገፉበታል።»
የአውሮፖ ህብረት ከፍተኛ ባለስልጣን ጆቪየር ሰላምና እንደሌሎቹ ጥቃቱን ቢያወግዙም እስራኤልንም ከመጐሸም ወደኋላ አላሉም «ባለፉት ሳምንታትና ቀናት በርካታ ንፁሀን ዜጐች ተገድለዋል» ብለዋል።
በሎንደን የጠቅላይ ሚኒስትሩ ቃል አቀባይ ሲናገር «ቶኒ ብሌየር የሆነውን ሁሉ በፍፁም አውግዘውታል» ብሏል።
ቃል አቀባይ በመቀጠልም «ይህንን የጠብ ዐውድ የተቻላቸውን ሁሉ እንዲያደርጉ ለሁሉም ወገኖች ጥሪ አቅርበዋል ምክንያቱን ሲገልፁ እያንዳንዱ ራዕይ ተሳክቶ ሊያይ የሚቻለው በትብብርና በመግባባት ነው» ሲሉ ገልፀዋል።
ይህ መፍትሔ እንዲያገኝ ከተፈለገ ውይይት ያስፈልጋል።
የአውቶቡሱ ጥቃት የተሰነዘረው የእስራኤል ኃይሎች በመካከለኛው ጋዛ የስደተኞች ካምኘ ውስጥ የሀማስ መስራች አባልና በእስራኤል መንግሰት ላይ የአጥፍቶ ጠፊ የቦንብ ፍንዳታን በግንባር ቀደምነት ይመራ በነበረ ግለሰብ ላይ ያነጣጠረ ደም ያፋሰሰ ጥቃት በተፈፀመ ከሁለት ቀናት በኋላ መሆኑ ነው።
ሀማስ ጥቃቱን ለመቀጠል ቃል ገብቷል፤ የፍልስጤም አስተዳደር ደግሞ ዋና ዋና የፍልስጤም ባለስልጣኖች በሚሳተፉበትና የአራፋት አስተዳደርን ለመለወጥ የሚያደርጉት ስብሰባዎችን በማደናቀፉ የእስራኤልን መንግስት ይከሳል።
የፍልስጤም ዋነኛ ተደራዳሪ የሆኑት ሳኤብ ኢራንት እንዳሉት የማያቋርጠውን ሁከት ለማቆም አለማቀፋዊ ጣልቃ-ገብነት ያስፈልጋል።
አንድ ነፍሰ-ጡርና የ13 ዓመት ልጅን ጨምሮ ስምንት ሰው የተገደለበት የሰኞው ዕለት የጋዛ ጥቃት እስራኤል ከድርጊቷ እንድትቆጠብ አሜሪካን-መር የሆነ አለም አቀፋዊ ቁጣን ያስነሳ ጥሪ ቀሰቀሰ።
ማክሰኞ ዕለት የእስራኤል ወታደሮች ጋዛ ከተማ ጫፍ በሚገኝ የአይሁዶች መኖሪያ ሠፈር ውጪ አንድ በዕድሜ የገፉ ፍልስጤማዊ እረኛ ገደሉ።
በምዕራብ ዳርቻ /ዌስት ባንክ/ ካላ እና ከራማላ በስተ ሰሜን በኩል በሚገኝ መንደር የስምንት አመት ፍልስጤማዊ ልጅ ወንድምና እህቱን ጨምሮ በእስራኤላዊያን የጠብመንጃ ተኩስ ቆስለዋል ስትል ታለቅ እህታቸው ገልፃልች።
ጥቂት የአሜሪካ ከፍተኛ ወታደራዊ ባለስልጣናት ብዙ ወራትን እንደሚወስዱ ባስጠነቀቁት ሳዳም ሁሴንን ከስልጣን በማስወገዱ ላይ የእንግሊዝ ጠቅላይ ሚኒስትር ቶኒ ብሌርና የአሜሪካ ፕሬዚዳንት ከጆርጅ ደብልዩ ቡሽ ጋር የተወያዩ ሲሆን ሐሙስ ዕለት አዳዲስ የአሜሪካ ወታደሮች ወደ ኢራቅ አቅንተዋል።
ወደ 1000 የሚገመቱ የአሜሪካ ወታደሮች ከ173ኛ አየር ወለድ ብርጌድ በኮርዶች ዕዝ ወደሚገኘው ሰሜናዊ የኢራቅ አካባቢ በፓራሹት ወርደው ተጨማሪ ወታደርና ታንክ በማስገባት የጦር ሠፈር ማቋቋማቸውን የፔንታጐን ባለስልጣናት ገለፁ።
እንደዚሁም በቱርክ በኩል ወደ ሰሜናዊ ኢራቅ እንደሚሄድ የታሰበው ወደ 12000 ወታደሮች የሚገመተው የአሜሪካ 4ኛ እግረኛ ክፍለ ጦር ሐሙስ ዕለት ከቴክሳስ ፎርት ሁድ ወደ ክልሉ መብረር መጀመራቸውን ወታደራዊ አፈቀላጤ ለኤ.ኤፍ.ፒ ገልጿል።
ወታደሮቹ ለሣምንታት ሥራ ፈተው የቱርክን ውሳኔ በመጠባበቅ በባህር ኃይል መርከቦች ላይ ቶይተው አሁን ከሜድትራንያን ባህር ተነስተው ወደ ኩዌት እየገቡ ካሉ መሣሪያቸውን ከጫኑ መርከቦች ጋር ለመገናኘት ነው።
በኢራቅ ውስጥ የሚካሄደው ጦርነት ወራትን ሊወስድ ስለሚችል ድሉን ለማረጋገጥ የአሜሪካን ወታደሮች በብዛት ማጠናከር እንደሚያስፈልግ ዋሽንግተን ፖስት ሐሙስ ዕለት የአሜሪካን ከፍተኛ የጦር ባለሥልጣናትን ጠቅሶ ዘግቧል።
አሸዋማ ውሽንፍር፣ በአደገኛ ሁኔታ ላይ የሚገኝ የአቅርቦት መስመሮች እና እምቢተኛ ጠላት መገኘት «የዩ.ኤስ ወታደራዊ ጄኔራሎች ቀድመው በወጠኑአቸው የጊዜ ገደብና ግመታ ላይ ሰፋ ያለ ዳግም ግመታ እንዲያደርጉ መርቷቸዋል» ፓስት እንደዘገበው።
አንድ ከፍተኛ መኮንን «ይህ እንዴት እንደሚያልቅ ንገረኝ» ብሎ ሹሙን ጠየቀ።
ፓስት እንደዘገበው ብዙዎቹ የዩ.ኤስ ጦር መኮንኖች እንደሚያምኑት ፈጣንና አደገኛ የሆነውን ወደ ባግዳድ የመገስገስ ጉዞ መግታት ዋነኛ ጉዳይ ነው - የአቅርቦት መስመሮቹን ተከላክሌ ለመያዝና መሣሪያዎችን የመጠቀም ነገር በሚያስተማምን ሁኔታ ለማረጋገጥ፣ ወታደሮች እንደገና አቅርቦት እንዲላክላቸው ለማድረግ በተለይም ከቀናት ኃይለኛ የአሸዋማ ውሽንፍርና የኢራቅ ጥቃት በኃላ።
እንደዚሁም ሹሙ የአሜሪካን ማዕከላዊ የመረጃ ድርጅትንና የፔንታጎንን የመረጃ ተንታኞችን ቅሬታ በመጥቀስ የቡሽ ከፍተኛ ባለስልጣናት የኢራቅ ወታደራዊ ኃይሎች የሽምቅ ውጊያ ስልት ተጠቅመው ሊቋቋሙ እንደሚችሉ የተሰጣቸውን ምክር አለመቀበላቸውን ጠቅሷል።
የአሜሪካ ባለስልጣናት ጦርነቱ በታቀደው መሠረት እየተካሄደ መሆኑንና በአሁኑ ጊዜም የአሜሪካ ኃይሎች ከባግዳድ ወደ 100 ኪሎ ሜትሮች /60 ማይሎች/ ርቀት ላይ መሆናቸውን ይወተውታሉ።
የአሜሪካ የመከላከያ ሚኒስትር ዶናልድ ራምስፊልድ የባግዳድ ጦርነት ስህተት ቢገጥመው በባህረ ሰላጤው አካባቢ በቂ ሃይል የለም የሚለውን ጭንቀት አጣጣሉት።
ራምስ ፊልድ ስለጦርነቱ ጉዳይ ለሴናቶሮች ማብራሪያ ከሰጡ በኋላ የወታደራዊ ኃይሎች ቁጥር «እየጨመረ መሆኑንና ይህም ጦርነቱ እስከሚያበቃ ድረስ ይቀጥላል» ሲሉ ለዘጋቢዎች ገልፀዋል።
ይህ በእንዲህ እንዳለ ብሌየር ከቡሽ ጋር ለሁለት ቀናት በካምፕ ዴቪድ የመሪዎች መሰብሰቢያ ለመነጋገር ረቡዕ
ረፋድ ላይ ዋሽንግተን ደርሰዋል።
ውይይቶቹ የዋሽንግተንን የተባበሩት መንግስታትን ሚና ከመቃወም ጋር ተዳምሮ ከሳዳም ውድቀት በኋላ ኢራቅን እንዴት መምራት እንደሚቻል ላይ ያተኮሩ ነበሩ።
ብሌየር የድህረ-ሳዳም አስተዳደርን ለተባበሩት መንግስታት የበላይ ተቆጣጣሪነት የመስጠቱን ነገር በተመለከተ ቡሽን ለማሳመንና ለማሸነፍ ብዙ ዳገት መውጣት ይጠበቅባቸዋል የዋሺንግተን ባለስልጣኖች በጀርመን፣ ሩሲያ፣ በተለይም በፈረንሳይ ላይ ተናደውባቸዋልና ምክንያቱም ወታደራዊ እርምጃ ለመውሰድ የተባበሩት መንግስታት የደህንነት ምክር ቤቱን ድምፅ በማጣታቸው።
ብሌርና ቡሽ ሐሙስ ዕለት በ1600 ሰዓት ላይ የጋራ ጋዜጣዊ መግለጫ ሰጥተዋል።
እንግሊዝ የኢራቅን ወታደሮች ከተጋፈጡት ከ250000 በላይ ከሚሆኑ የአሜሪካ ወታደሮች ጎን ተሰልፈው የሚዋጉ 45000 ወታደሮችን አሰልፋለች።
ቡሽ ጦርነቱ ሊራዘም እንደሚችል አዲስና ጠንካራ ማስጠንቀቂያ ሰጡ።
«ወደ ባግደድ በቀረቡ ጊዜ፣ የኛ ተዋጊ ክፍሎች በጣም የሚያሳዝን የሞተ ሥርዓት ነገር ነበር ያጋጠማቸው» ሲሉ ቡሽ ረቡዕ ዕለት ዘመቻውን የሚመራው ፍሎሪዳ ውስጥ የሚገኘው የማዕከላዊው ዕዝ ዋና መስራያ ቤት ተገኝተው በደስታና በጭብጨባ ለተቀበሏቸው የወታደራዊ ክፍሎች ንግግር አሰምተዋል።
በመቀጠልም «የኢራቅ መንግስትን የመጨረሻ ቀን ለመገመት አንችልም ነገር ግን ላረጋግጥላችሁ የምፈልገው ነገር ቢኖር - ለረጅም ጌዜ በተሰቃየውም የኢራቅ ህዝብ ላረጋግጥ የምወደው ነገር - ለኢራቅ መንግስት የመጨረሻይቱ ቀን አለች፣ ያቺ ቀንም እየተቃረበች ነው» አሉ።
በመጨረሻዋ በቂቃ ቡሽ ከንግግራቸው ያስቀሯት ሐረግ ብትኖር ዘመቻው «ከታሰበለት ሰዓት ቀድሞአል» የሚለውን ነው።
አንጋፋና ቀበላይ የአስተዳደር ባለስልጣን ሲናገሩ ፕሬዚዳንቱ ጥንቁቅ ለመሆን ወስነዋል።
ቡሽ ለ48ቱ አገራትና «የፈቃደኞች ህብረት» ለሚሏቸው በተለይም ለእንግሊዝና ---ዘመቻውን በገሀድ ለምትደግፈው ለእንግሊዝ በክብር አስታውሰዋል።
በተለየ ዜና ደግሞ የዩ.ኤስ የውጪ ጉዳይ ሚኒስቴር ኮሊን ፖወል እንዳስታወቁት ደግሞ በተባበሩት መንግስታት የደረሰባት ዲፕሎማሲያዊ ጫና ቢበዛም ቅሉ የዩ.ኤስን ወታደራዊ ዘመቻ ውሳኔን አስምረውበታል።
«ይህንን ግጭት ማጠናቀቅ ፍላጐታችን ነው፣ አሁን በማስታገስ አይደለም፣ ወይም በማቆም አይደለም ነገር ግን በተቻለ ፍጥነት አጠናቅቶ ወደ ኢራቅ መልሶ ግንባታው ሥራ መግባት እና በቦታው ደግሞ የተሻለ የአስተዳደር ሥርዓትን ማስቀመጥ» ፖል አልጀዚራ ለተባለው የቴሌቪዥን ጣቢያ ባደረጉት ቃለምልልስ አስታውቀዋል።
ከቡሽ ካቢኔ ውስጥ ከሚገኙት አባላት ሁሉ ለስለስ ያሉት ፖል ሲናገሩ ፕሬዚዳንቱ በኢራቅ ላይ ያላቸውን አላማና አመራር ሙሉ በሙሉ እስማማበታለሁ እናም ምንም የመልቀቅ ሀሳብ የለኝም።
«በግሌ ከፕሬዚዳንቱ ጋር እንስማማለን ደግሞም አገልግሎቴን ትልቅ ዋጋ ይሰጡታል» ነበር ያሉት ከአገር ውስጥ የህዝብ ሬዲዮ ጋር ባደረጉት ያለ ምልልስ ላይ።
ከዚሁ ዜና ጋር በተያያዘ የዋል ስትሪት ጆርናል እንደዘገበው በርካታ የእንግሊዝና የአሜሪካ የነዳጅ ድርጅቶች የአሜሪካንና የእንግሊዝን ጦር ሀይሎች የነዳጅ መሬቶች እንዴት ጥቅም ላይ እንደሚውሉና ለመጠበቅ ያስችል ዘንድ በዝግታ መክረዋቸዋል።
እነዚህ ድርጅቶች የእንግሊዙን ቢፒ ኃላፊነቱ የተወሰነ የግል ማህበር እና ዋናውን ቢሮ ቴክሳስ ያደረገው ቡትስ እና ኩትስ አለም አቀፍ የነዳጅ ዘይት ጉድጓድ ጥበቃ ድርጅት ለሰጡት የምክር አገልግሎት አልተከፈላቸውም፣ ነገር ግን የተባበሩት የጦር መሀንዲሶች ምክራቸው ዋናና አስፈላጊ ነበር ብሎአል።
2500 የሚገመቱ የዩኒቨርሲቲ ተማሪዎች ዕሁድ ዕለት በኦሳካ ውስጥ ተያይዘው የሰው ሰንሰለት በመፍጠር «ጦርነት አይኑር» የሚል መፈክር በጃፓንኛ ቋንቋ ፊደል በመፃፍ በኢራቅ ላይ የሚደረገውን አሜሪካ መራሽ ዘመቻ ተቃውመዋል።
ስብሰባውን ከጠሩትና ካስተባበሩት ሀይል አንዱንና የ20 አመቱ ሚያኮ ፉጂ «ይህንን ጦርነት ይቅር አንለውም» ሲል ለፉጂ ዜና አገልግሎት ገልጿል።
ጦርነቱን እንደሚቃወሙት ግለሰቦች ሁሉ የያንዳንዳችን የሆነውን ስሜት ለመጋራት እፈልጋለሁ።
ጂጂ፣ በማዕከላዊ የኦሳካ ሕንፃ አካባቢ ፖርኩ ውስጥ ሊገኙ ከታሰቡት 2000 በላይ ተቃዋሚወች «ጦርነት ይቁም» እና «ፍቅርና ሰላም» የሚሉ መፈክሮችን በመያዝ ከ9፡00 ሰዓት (0600 GMT) በኋላ ተያይዘው የሰው ሰንሰለት ፈጥረዋል።
ተቃውሞው ከጥር ጀምሮ ጃፖን ውስጥ ሌሎች በአሥር ሺዎች የሚገመቱ ሰላም ፈላጊ ሃይሎችን በማሳተፍ ቀጥሏል።
ቅዳሜ በኪዮዶ ዜና አገልግሎ በተሰጠው አስተያየት መሠረት በኢራቅ ውስጥ የሚካሄደውን ወታደራዊ እንቅስቃሴ ከ100 ሰዎች መካከል 78ቶቹ እንደሚቃወሙት የተካሔደው ጥናት ያመላክታል።
ቅዳሜ ዕለት በታተመው የዮሚዩሪ ታዋቂ ጋዜጣ የህዝብ አስተያየት መሠረት ከ1846 አዋቂዎች መካከል 64 በመቶዎቹ ጃፖን አሜሪካን ከመደገፍ በስተቀር «ምርጫ የላትም» የሚል ስሜት ሲኖራቸው 12 በመቶዎቹ ብቻ ጃፖን ጦርነቱን መደገፍ «ይገባታል» ብለዋል።
የእንግሊዙ የገንዘብ ሚኒስቴር ጐርደን ብራውን ማክሰኞ ዕለት የአሁኑን የአገሪቱ የሀይል ተቆጣጣሪ አዲሱ የገንዘብ አገልግሎት ባላስልጣን /ኤፍ.ኤስ.ኤ/ መብት ተከራካሪ አድርገው ሾሟቸው።
የቀድሞው አንጋፋ ባለ ባንክ ካሉም ማካርቲ በሎንዶን የገንዘብ አለም ውስጥ በጣም አስፈላጊ ከሚባሉት ስራዎች ውስጥ አንዱ የሆነውን ሥራ በመስከረም ወር ሊጀምሩ በጊዜው የነበሩት ሀዋርድ ዴቪስ ደግሞ ከስልጣናቸው ወርደዋል።
ዴቪድ በለንደን ዩኒቨርሲቲ በጣም ታዋቂ ከሆኑት ክፍሎች አንዱ በሆነው የለንደን የምጣኔ ሐብት ትምህርት ቤት ሊቀመንበር ለመሆን ይመኛል።
ብራውን፣ ማካርቲ ለገንዘብ ነክ አገልግሎት ባለስልጣኑ ኤፍ ኤስ ኤ ውስጥ «በገንዘብ ነክ ኢንዱስትሪ እንደባለሙያና እንደተዋጣለት የተቆጣጣሪ ሊቀመንበርነት ካካበተው ሕዝባዊ አገልግሎት ወደር የለሽ ልምድ ሊያመጣ ይችላል» አለ።
ማካርቲ በአሁኑ ጊዜ የእንግሊዝን የሃይል ኢንዱስትሪ የሚቆጣጠረውን የጋዝና የኤሌክትሪክ ገበያዎች ጽህፈት ቤትን ወይም ኦ.ኤፍ.ጂ.ኢ.ኤም ን ይመራል።
እንደዚሁም ቀደም ሲል በባርክሌይ ባንክ ውስጥ ከፍተኛ የሐላፊነት ድርሻ ቢ ዜድ ደብሊው እና ክሌይንወርት ቤንሰን፣ ማካርቲ ቀደም ሲል በንግድና ኢንዱስትሪ ክፍል ውስጥ የመንግስት ሠራተኛ ነበር።
በዴቪስ በላይነት የሌሎች የተለያዩ ዘጠኝ አገልግሎት ሰጪዎችን በመውሰድ በሕዳር 1994 ኤፍ ኤስ ኤ ብቸኛ የእንግሊዝ የገንዘብ ነክ አገልግሎቶች ተቆጣጣሪ አካል ነው።
በሰሜን ምስራቅ ህንድ ትሪፑራ በተባለች ግዛት ውስጥ የጥንቆላ ሥራ ፈፅማችኋል የተባሉ አባላት በቁጣ በገነፈሉ የጐሳ አባላት ተቆራርጠው እንደተገደሉ ፖሊስ ሐሙስ ዕለት አስታወቀ።
ከ25 እስከ 30 የታጠቁ ሰዎችን ያቀፈ አንድ ቡድን ከደቡብ ትራፑራስ ግዛት ዋና ከተማ ከሆነችው ከአጋርታላ 60 ኪ.ሜትር /30 ማይልስ/ ርቃ ከምትገኘው የቱልቱሊ መንደር የሚገኝ የአንድ የአጭበርባሪ ሐኪም /ጠንቋይ/ ቤት ማጥቃታቸውን አንድ ቃል አቀባይ አስታውቋል።
«ይህ ቡድን ከአካባቢው ከመሠወሩ በፊት ሶስት የቤተሰብ አባላትን ጐትቶ ካወጣቸው በኋላ በቆንጨራና በጦር ገድሏቸዋል» ሲል ቃል አቀባዩ በስልክ ከአጋርታላ አስታውቋል።
ከተገደሉት መካከል የ55 አመቱ ኒትያሊላ ናኦቲያ የተባለው አጭበርባሪው ሐኪም /ጠንቋይ/፣ በአስራዎቹ ውስጥ የሚገኝ ልጁ እና ማንነቱን ለመለየት ያስቸገረው አንድ የቤተሰብ አባልን ያካትታል።
«ናኦቲያ አስማተኛ ነበር፣ እናም በጥቁር አስማቱ መንደርተኞቹን በመተት በማሰር ከዚያው መንደር አንድ ቡድን ተነስቶ እንዲያጠፋቸው አድርጓል» ሲል ይኽው ቃል አቀባይ ገልጿል።
ፖሊስ ከግድያው ጋር በተያያዘ አራት ሰዎችን ይዞ አስሯል።
የባዕድ አምልኮ፣ አስማት፣ ጋኔን /መናፍስትን/ መጥራት በትራፑራ እና በሌሎች የሰሜን ምስራቅ ህንድ ግዛቶች ውስጥ ለሚገኙ ማህበረሰቦች የጐሣ ባህል አካል ነው።
ብዙ ጐሳዎች የሚከተሉት ዕምነት የአስማትና የባዕድ አምልኮ ቅልቅል እንደሆኑ ይታመናል።
ፖሊስ ዕሁድ ዕለት እንደገለፀው በማዕከላዊ ፑንጃብ ግዛት የሚገኘው አንድ የፖኪስታን ፍርድ ቤት እግዚአብሔርን በማናናቅ በመናገሩ በአንድ ክርስቲያን ሰው ላይ የዕድሜ ልክ እስራት ፈረደበት።
በፋይሳላባድ ወረዳ ኢንደስትራዊቷ ከተማ የአውራጃ ዳኛ ሻሂድ ራፊቅ በ1990 በአናሳ ክርስትያን ማህበረሰብ በተካሄደው የተቃውሞ ስብሰባ ወቅት ራንጅ ማሲህ የቁራንን ጥቅሶች ማንቋሸሹን ደርስውበታል።
ቅዳሜ በተሰጠው የፍርድ ውሳኔ ላይ፣ ራንጅ የ50000 /ወደ 870 የአሜሪካ ዶላር/ ቅጣት እንዲከፍል ዳኛው አዘዋል ብለዋል።
ራንጅ የተወነጀለው የከተማዋ ጳጳስ በ1985ቱ ኃይማኖትን የማንቋሸሽ ሕግ ምክንያት ራሳቸውን ከገደሉ በኋላ በተካሄደው የክርስቲያኖች የተቃውሞ ሰልፍ ወቅት በፋይሳላባድ ውስጥ የቁራንን ጥቅሶች የያዘ ማስታወቂያ በመቅደዱ ነው።
በሕጉ ላይ የተቃውሞ ዘመቻ ላይ የነበሩት የፋይሳላባዱ የካቶሊክ ጳጳስ ጆን ጆሴፍ ዳኛው ክርስትያኑን አዮብ መሲህን በ1990 በመንጀለኛነት ሲፈርድበት ከሳህዋል አውራጃ ፍርድ ቤት ውጭ ጭንቅላቱ ላይ ተኩሶ ራሱን ገደለ።
አዮብ መሲህ በ1998 የእስልምናን ዝና በማጥፋቱ የአክራሪ የእስላም መሪዎችን ላስቆጣው ለእንግሊዙ ሳልማን ሩሽዲ «ሰይጣናዊ ጥቅሶች» ድርሰቱ ያለመረጃ በመከራከሩ ተቀጥቶ ነበር።
ኢምና የፖኪስታን ከፍተኛ ፍርድ ቤት እስልምናንም ሆነ ነቢዮ መሐመድን የሚያንቋሽሽ አንድም ቃል አለመናገሩን የካደውን አዮብ መሲህን በነፃ ለቋል።
በፖኪስታን ወንጀለኛ መቅጫ ሕግ መሠረት ሃይማኖትን ማንቋሸሽ በሞት ያስቀጣል።
ይሁን እንጂ እስካሁን በአገሪቱ በሃይማኖት ማንቋሸሽ ምክንያት የሞት ቅጣት አልተፈፀመም።
የክርስቲያን መብት ተከራካሪዎች በሟቹ ወታደራዊ ጄኔራል ዝያ-ውል ሐቅ የተጀመረውን ሕግ የሚቃወሙት ሕጎቹ በአብዛኛው የሚውለው ክርስቲያኖችን ለማሰቃየት ወይም አክራሪዎችን በአገሪቱ ለማስፈር ነው ይላሉ።
የእስራኤል የውጪ ጉዳይ ሚኒስቴር ሲልቫን ሻሎም ሮብ ዕለት ከአቻቸው ከካታሪው ሼህ ሀመድ ቢን ጃሲም ጃባር አል-ታኒ ጋር በፖሪስ ሲነጋገሩ ካታር በመካከለኛው ምስራቅ የሠላም ሂደት ላይ ያላትን ሚና አስምረውበታል።
ሻሎም በሰጡት የጋራ ጋዜጣዊ መግለጫ እንደተመለከተው ትናንሾቹ የባህረ-ሰላጤው መንግስታት በቅርቡ ከተሾሙት የፍልስጤም ጠቅላይ ሚኒስቴር መሀመድ አባስ ጋር ያላቸው ጥብቅ ግንኙነት የሰላሙ ሒደትን ያጐለምሳል።
«እኛ የመካከለኛው ምስራቅ ሠላም ሂደትን ተወያይተንበታል»
«አንድ ሠዓት ያለፈ ንግግር ካደረግን በኋላ የሁለቱንም አገር ድርጅቶች የእስራኤልና የአረብ አገሮችን ፍላጐት ካረጋገጥን በኋላ ወደ ስምምነት ጠረጴዛ ላይ እንዲመጡ የተቻለንን አድርገናል» አሉ ሻሎም።
«ካታር በዚህ ጉዳይ ላይ በጣም ዋነኛ ሀገር ናት»
«እኔ የካታሩ የውጪ ጉዳይ ሚኒስቴር ከአቡ ማዜን ጋር ያላቸውን ጥብቅ ግንኙነት አውቃለሁ» አሉ የአባሰን ሌላ ስም በመጠቀም።
ይህ ስብሰባ ሻሎም እንደ አውሮፖ አቆጣጠር የካቲት 27 የውጪ ጉዳይ ሚኒስቴር ሆነው ቢሮ ከያዙ በኋላ ከአረብ አቻቸው ጋር የተገናኙበት የመጀመሪያው አጋጣሚ ነበር።
ካታር ከአረብ ሀገራት የሚመጣባትን ትችት ሁሉ በመጋፈጥ ከእስራኤል ጋር ዲኘሎማሲያዊ ግንኙነቷን ሣታጠብቅ የኢኮኖሚ ትስስር አላት።
ከዚያ በኋላ ሻሎም ከእንግሊዙ ጠቅላይ ሚኒስቴር ቶኒ ብሊየር እና ከውጪ ጉዳይ ሚንስቴር ጃክ ስትሮው ጋር ለመነጋገር ወደ ለንደን በረሩ።
የዩ.ኤስ ፕሬዚዳንት ጆርጅ ደብልዩ ቡሽ ለካናዳ ጠቅላይ ሚኒስትር ለጂን ችሬቲየን በኢንዱስትሪ የበለጸጉት አገሮችና ሩሲያ በሚቀጥለው ጊዜ በሚያደርጉት የመሪዎች ስብሰባ ላይ ሊያገኙዋቸው መጓጓታቸውን ሰኞ ዕለት በስልክ የገለጹላቸው መሆኑን ኋይት ሐውስ ማክሰኞ ዕለት ተናግሯል።
«ሁለቱ መሪዎች ስለሚቀጥለው የቡድን 8 ስብሰባ፣ ስለዩ.ኤስ - ካናዳ /ግንኙነት/ እና ስለሌሎች ዓለም አቀፋዊ አሳሳቢ ጉዳዮች መወያየታቸውን «የቡሽ ቃል አቀባይ አሪ ፍሌሸር ፖሪስ ውስጥ ከጁን 1-3 ከሚካሄደው የመሪዎች ስብሰባ በፊት ትንሽ ቀናት ቀደም ብሎ ተናግሯል።
«ኢቪያን ውስጥ እርስ በርሳቸው ለመገናኘት እንደጓጉ ሁለቱም ተናግረዋል።
እንዲሁም ስለ አፍግሃኒስታን፣ በዲሞክራሲያዊ ሪፑብሉክ ኮንጐ ውስጥ ስላለው ሁኔታና ስለዓለም አቀፋዊ ኢኮኖሚ አንስተው መነጋገራቸውን» ፍሌሸር ገልጿል።
ካናዳ በተቃወመችው በኢራቅ ጦርነት በተፈጠረው ቀዝቃዛ ግንኙነት የተነሳ ቡሽ ካናዳን ለመጐብኘት ያወጡት ዕቅድ ላልተወሰነ ጊዜ አራዝመው በዚህ ፋንታ ያን ወታደራዊ ዘመቻ ያፀደቁትን የአውስትራሊያን ጠቅላይ ሚኒስትር የጆን ሃዋርድ ጉብኝት ለማስተናገድ መርጠዋል።
ሰኞ ዕለት ችሬቴን ለጋዜጠኞች ሲናገሩ ከየካቲት መገባደጃ ጀምሮ ያልተነጋገሩት እሳቸውና ቡሽ ኢራቅን፣ በሚቀጥለው የሚደረገውን በኢንዱስትሪ የበለጸጉ የቡድን 8 አገሮች የመሪዎች ስብሰባንና የአፍሪካን እርዳታ ጨምሮ ስፋት ባላቸው ጉዳዮች ላይ መወያየታቸውን ገልጸዋል።
«ምንጊዜም በጥሩ ሁኔታ ላይ ነው የምንገኘው።
በአንድ ጉዳይ ላይ አንዲሁ አንስማማም» ብለዋል የካናዳ መሪ።
የሕንድ ዋና ተቃዋሚ ኮንግረስ ፖርቲ የክፍለ ሀገር ኃላፊ ለምርጫ በሚደረገው ቅስቀሳ ላይ ፕሬዚዳንቱም ሆኑ ጠቅላይ ሚኒስትሩ ሁለቱም ባለትዳር ባለመሆናቸው የተነሳ ሕንድ በተፈጥሮ «አቅጣጫ» እየተንገላታች ነው ማለታቸውን ቅዳሜ የቀረበው ዘገባ ገልጿል።
የሕንድ ጋዜጣ ታይምስ የመካከለኛው ሕንድ የማድህያ ፕራዴሽ እስቴትን ዋና ሚኒስትር ዲግቪጃይ ሲንግን ንግግር ጠቅሶ እንዳቀረበው ጠቅላይ ሚኒስትር አታል ቤሃሪ ቫጅፖይና ፕሬዚዳንት አብዱል ካላም ያለ ትዳር በመኖራቸው የሕንዱን የዝናብ አምላክ ቫሩናን አስቀይመዋል ብለዋል።
«አገሪቱ በወንደ ላጤ ፕሬዚዳንትና ባላገባ ጠቅላይ ሚኒስትር እየተገዛች ነው።
ይህም በሂንዱ ሻስትራስ /መጻሕፍት/ መሠረት ገደ ቢስነት በመሆኑ ሞቃት ነፋስና ድርቅ እየተስፋፋ የሄደው በዚህ ምክንያት ነው ብሏል ሲንግ።»
«ጠቅላይ ሚኒስትር ቫጂፖይ ብቻ ሳይሆኑ ፕሬዚዳንት ካላምም እንዲሁ በወንደላጤነት መኖራቸው አገሪቱን ደረቅ እንድትሆንና ለም መሬት እንድታጣ አድርጐታል» ብሏል በተጨማሪ።
ሲንግ የሰጠው መግለጫ «የንቀት ንቀት» በማለት የብሃራቲያ ጃናታ ገዥ ፖርቲ ዋና ጸሐፊ ፕራሞድ ማሃጃን በንዴት መልሷል።
ሕንድ ከግንቦት አጋማሽ ጀምሮ 1403 ሰዎችን በገደለው ሞቃት ንፋስ ስትገረፍ ነው የቆየችው።
የአገሪቱ የምዕራብ በረሃ እስቴት ራጃስታንም እንዲሁ አምስት ዓመት ሙሉ ባላቋረጠ ድርቅ ውስጥ በመቆየቷ እየተደገፈች ነው ያለችው።
ባለሥልጣናት እንዳሉት ሰኞ ዕለት ሰኔ 8 ቀን የ22 ዓመቷ ሴት፣ ሙት ሕፃን በሰማያዊ ፕላስቲክ መያዣ በተገኘበት ገጠራማ ዊስኮንሲን የሁለትኛው ሕፃን አፅም ተገኝቷል።
እናትየዋ ክሪስቲና ስኮት ሁለቱንም ሕፃናት በብርድስ ክራክ ሪችላንድ አውራጃ በወላጆቿ ቤት ውስጥ በሚስጥር መውለዷን ለፓሊስ ተናግራለች፤ አንዱ ፆታው ያልታወቀ ልጅ በሚያዝያ 1993 ስትወልድ ሌላዋን ሙሉ በሙሉ ሴት የሆነች ልጅ ጥር 6 ተገላግላለች።
ሰኔ 25 ቀን ከጓደኛዋ ጋር ስትሄድ ፖሊስ ቅዳሜ ዕለት አቢሌን ቴክሳስ ውስጥ አሠራች።
በግድ-የለሽነት የነፍስ ግድያና በጥር ወር የተለመደውን የሟቹን ሕፃን ሬሳ በመደበቋ በመጀመሪያ ደረጃ ክስ በ50000 ዶላር ዋስትና ተይዛለች።
ስኮት ለሕፃኑ እንክብካቤ እንዳላደረገችና ከ30 ደቂቃ በኋላ መሞቱን ለፖሊስ ተናግራል።
እንደወንጀለኛ ሕግ ሕፃኑ መሞት ነበረበት ብላለች።
የሴትየዋ ወላጆች የሆኑት ዊሊያምና ናንሲ ስኮት፣ በቤታቸው ውስጥ የተከሰተውን የመጥፎ ጠረን ምንጭ ሲፈልጉ የመጀመሪያው ሕፃን ሬሣ በቁም ሣጥኗ ውስጥ እየበሰበሰ አግኝተውታል።
ከሳሹ፣ ስኮት ወደ ቴክሳስ ከመሄዷ በፊት ሬሳውን አንድ ጌዜ በቢርድስ ክሪክ ቤት በቁም ሣጥን ውስጥ፣ ሌላ ጊዜ በሪችላንድ በመኪናዋ ዕቃ መያዣ ውስጥ ሌላ ጌዜ ደግሞ በሪችላንድ ማዕከል አፖርትማዋ ቁምሣጥን ውስጥ ወዲያ ወዲህ ማዟዟሯን እንደነገረችው ተናግሯል።
የፖሊስ መኮንኑ ስለሁለተኛው ሕፃን ሌላ ዝርዝር መግለጫ አልሰጠም።
አንድ የፍልስጤም የደህንነት ምንጭ እንዳለው እስራኤል ዋናዎቹን የባህር ጠረፍ ግዛት የፍተሻ ቦታዎች እንደለቀቀች ሰኞ ዕለት የፍልስጤም ኃይሎች ፍልስጤሞች ከ33 ወራት የፍልስጤሞች አመፅ በፊት ይዘውት ወደ ነበረበት ተመልሷል።
ምንጩ እንደጠቀሰው የፖሊስ መኮንኖች በጋዛ ሠርጥ ዙሪያ ቦታውን በመያዝ ኢስቲፋዳ እስከፈነዳበት 1992 ድረስ አይተውት የማያውቁትን ነፃ እንቅስቃሴ እየተጠቀሙበት ነው።
«የፍልስጤም ፖሊስ ከመስከረም 17 ቀን 1993 በፊት ይዞት የነበረውን የሥራ ቦታና ሐላፊነቶች በሙሉ ወስዷል።
ምንጩ እንዳለው ይህ መሣሪያ ይዞ በመኪና ሆኖ በነፃ መንቀሳቀስ ኢስቲፋዳ ከተጀመረ ወዲህ ለመጀመሪያ ጊዜ ነው።»
ይህ እንቅስቃሴ የሚያመለክተው በአሜሪካ የሚደገፈው የመካከለኛው ምስራቅ «የሰላም መንገድ ካርታ" ለመተባበር አረቦች እርምጃ መራመድና ለወራት በእስራኤልና በፍልስጤሞች መካከል የተካሄደውን ደም መፋሰስ በማቆም ዘላቂ ሰላም ለማምጣት የታለመ ነው።
ዕሁድ ከቀትር በኋላ የእስራኤል ወታደሮች ከሰሜናዊ የቤይት ሐኖን ከተማን መልቀቅ ተከትሎ ፖሊስ እዚያ ያለውን የሥራ ቦታና ጎረቤት የሆነችውን የቤይት ላህያ ከተማን ይዟል አለ።
እንደዚሁም በድንበሩ ዙሪያ ከእስራኤል ጋር ተሰልፈዋል።
ማስረከቡ ለፍልስጤም ባለስልጣናት እንደዋስትና ማረጋገጫ ነው፤ ይህም ሁሉን ነገር በሚቃወሙት ቡድኖች በአይሁዶች ግዛት ላይ የሚደረገውን ምስጢራዉ ጥቃት በመቆጣጠሩ ረገድ እንደትልቅ ሥራ መታየት ያለበት ነው።
በሦስት ዓመት ውስጥ ለመጀመሪያ ጊዜ በተቀሰቀሰው ሌላ የአረቦች አመፅ ውስጥ የእስራኤል ጦር ፍልስጤማውያን ጋዛን በሚያሻግረው መንገድ በነፃ እንዲንቀሳቀሱ የፈቀዱላቸው በባህር ዳር ዳርቻ የሚገኙ ሦስት ዋነኛ የፍተሻ ጣቢያዎች እየለቀቁ በወጡበት ጊዜ ነበር።
ሠራዊቱ ከለቀቀ በኋላ የኪናው እንቅስቃሴ በደቡባዊ የጋዛ ከተማ፣ በካከለኛው የጋዛ ሠርጥ በአል-ባላህና በእንግዳ መቀበያው መገናኛ በደቡባዊ ዴር አል-ባላህ በኔዛሪም መገናኛ ውስጥ በነፃ ይፈሳል።
የጋዛን ሠርጥ ርዝመት የሚሸፍኑትና በመንገድ ላይ የሚገኙት ሶስቱ ወታደራዊ የፍተሻ ቦታዎች ጉዞውን ከደቡብ ወደ ሰሜን በመቀየር የ30 ደቂቃ መንገድ የነበረውን ወደ ሶስት ሰዓት አሰልቺና አድካሚ የመከራ ጉዞ በመቀየር የወረራውን አስፈሪ ገፅታ አመልክተዋል።
ምንጩ፣ እስራኤል እስካሁንም ድረስ የኪሱፊምንና የእንግዳ መቀበያውን ማገናኛ ሁለት ወታደራዊ የጥበቃ ቦታዎች እንደለቀቀች በማመልከት «እስራኤል ከጥቂት ጉዳዮች በስተቀር ብዙዎቹን ስምምነቶች ተግብራለች» አለ።
ምንም እንኳን ጋዛን በሚያቋርጡ መንገዶች ዙሪያ ነፃ እንቅስቃሴ ቢኖርም ሌሎች ብዙ መንገዶች ሣይከፈቱ ቀርተዋል አለ።
ከምስራቅ ወደ ምዕራብ መስመር የተዘረጋው የካረኒ-ኔትዛሪም መንገድ ያኔም እንደትዘጋ ነበረች፣ በደቡባዊ የእንግዶች መቀበያን የሚገጥመው ክፍር-ዳሮም ሰፈራ አጠጋብ የሚያልፈው ክፍሉ አውራ መንገድም እንዲሁ የተዘጋ መሆኑን ጠቀሶ ተከታዮቹ ሣምነታት ሊከፈቱ እንደሚቻሉ በተጨማሪ አስታውቋል።
ከደቡብ የራፋህ ከተማ ጠረፍ ወደ ካሃን ዩኒስ የሚያመራው ሌላው መንገድ ከ10 ቀናት በኋላ ይከፈታል አለ።
የፍልስጤሞችን ስሞታ ለመቅረፍ ሲባል ያእስራኤሎች የጦር ምንጭ እንዳረጋገጠው ወታደሮች በኔት-ዛሪም መተላለፊያ ለይና በደቡባዊ የእንግዶች መቀበያ መገጣጠሚያላይ ትልቅ በር የተከሉ ሲሆን የአይሁድ ሰፋሪዎች መንገዱን ለመጠቀም በሚፍልጉበት ብቻ የሚኖሩ ይሆናሉ።
ከ35 ዓመት ዕድሜ በታች ላሉት ፍልስጤማውያን በነፃ እንዲንቀሳቀሱ የሚፈቅደው ክልከላ እስካሁንም ይሠራል፤ ሆኖም ሰኞ ከቀትር በኋላ ወይም ማክሰኞ ጧት እንደሚነሣ ይጠበቃል።
የደህንነት ምንጮች እንዳሉት መከላከያው ጋዛ ሠርጥንና ግብፅን የሚያቋርጠውን የራፋህን ጠረፍ ለፍልስጤማውያን አስረክቧል።
ስድስት የፍልስጤም የፖሊስ መኮንኖች አመፁ በተጀመረ በጥቂት ጊዜ ውስጥ በእስራኤል ወታደሮች ወደ ተወሰደው የፍልስጤም ጠረፋማ አቋራጭ ክፍል እንዲመለሱ ተፈቅዶላቸዋል።
ምንም እንኳን በመጨረሻ እስራኤል ቀጠናውን ብትቆጣጠርም ለፍልስጤሞች የተወሰነ የራስ ገዝ መብት በሰጠው በ1993 የኦስሎ ስምምነት መሠረት ግብፅን የሚዋሰነው የራፋህ ጠረፍ በሁለቱ በእስራኤልና በፍልስጤሞች በጋራ እንዲተዳደር ነበር።
በመርህ ደረጃ፣ ማቋረጫው በሁለቱ መሃል ለእንቅስቃሴ ክፍት ቢሆንም -- ብዙ ጊዜ ባልታወቀ ምክንያት በተደጋጋሚ በእስራኤሎች እየተዘጋም ቢሆን -- የፍልስጤሞች ምድብ ከሁለት ዓመት ለበለጠ ጊዜ በእስራኤል ሲጠበቅ ቆይቷል።
ዛሬ ጧት ቴሌግራፍን ያነበቡ እንግሊዛዉያንን ሁኔታ ለማየት መጠጥ ቤት ብሆን ኖሮ ጥሩ ነበር፤ የእንግሊዝ የመሣሪያ ሕግ በተሳሳተ ኢላማ ላይ ያነጣጠረ ነው፤ ዓለም አቀፍ የመሣሪያ ሕግ ኤክስፐርት እንደተናገረው ባለፉት ጥቂት ዓመታት የታዩትን ግዙፍ የመሣሪያ ጥቃቶች መቋቋም እያቃታቸው፣ ሕጋዊ የመሣሪያ ባለቤትነትን በማጣመም ወንጀለኛነት እንደሆነ ይቆጥራሉ።
ፕሮፌሰር ጋሪይ ማውስር እንዳሉት ብሪታኒያ በሕጋዊ መሣሪያ ባለቤቶች ላይ በማተኮር እንደ ካናዳና አውስትራሊያ ተመሳሳይ ስህተት እየሠራች ነው፤ ዱንብላን ላይ እንደደረሰው የግድያ አይነት የመሣሪያ ወንጀል የፈጸመው የሕግ አስከባሪው ማኀበረሰብ ክፍል ከትክክለኛው መንገድ ወጥቶ ነው።
የአገር ውስጥ ጉዳይ ሚኒስትርና የፖሊስ ባለሥልጣናት በዚህ ፋንታ ከወንጀለኞች እጅ መሣሪያ እንዳይገባ መከልከል አለባቸው» ብለዋል ካናዳ ውስጥ በራሱ የሚንቀሳቀሰው ፍሬዘር ኢንስቲትዩት አባል የሆኑት ፕሮፌሰር ማውሰር።
ከተወካዮች ምክር ቤትና ከካናዳ የህግ መወሰኛ ምክር ቤት ለተመረጠ ኮሚቴ መረጃ አቅርበዋል፤ እንዲሁም በብሪታኒያ ጐዳናዎች የመሣሪያ ወንጀል እየተባባሰ እንደሚሄድ ተንብየዋል።
የፕሮፌሰሩ ማስጠንቀቂያ የመጣው የመሣሪያ ወንጀል አደጋዎች የሰራተኛው መንግሥት በ1997 ሥልጣን ይዞ ከነበረበት ወቅት አሁን ሲታይ ከእጥፍ በላይ በጨመረበት በኢንግላንድና በዌልስ ባለበት ሁኔታ እና በአማካይ በቀን 29 ሰዎች በሚገደሉበት ጊዜ ነበር።
ባለፉት ሁለት ዓመታት ተማሪዎችና ሕፃናት በጠብመንጃ የተገደሉበት ወይም የቆሰሉበት ሁኔታ ታይቷል።
«የፖለቲካን ትክክለኛነት የሚያስከትሉ ነገሮች በሥራ ላይ መሆናቸውን አምናለሁ።»
ፖሊስ የዲሲፕሊን ርምጃ መውሰዱ፣ የአገር ውስጥ ጉዳይ ማኒስቴር ግንባር ቀደም መሆኑና በሕጋዊ መንገድ በተያዙ መሣሪያዎች ላይ ተደራራቢ ሕግ ማውጣቱ ፍሬቢስ ነገሮችን ያስከትልና እንዲያውም ፖሊሶች ተሞኝተው ስለመሣሪያ ወንጀል አንድ ነገር እያደረግን ነው ብለው እንዲያምኑ ያደርጋቸዋል።
እንደ የሚያሳዝነው እውነት ከሆነ የፖሊስ መኮንኖች እንግሊዝ ውስጥ ከሆነ ቦታ ገበሬዎች ሕጉን አክብረው እንደሆነ ለማወቅ ቁም ሳጥናቸውን ሲፈትሹ የመሣሪያ ሰርቲፊኬት ያልሞላ አንድ ሰው መሣሪያውን በድብቅ ወደ አገር ውስጥ ያስገባል ወይም ለከተማ ወጣቶች ይሸጣል» አሉ ፕሮፌሰር ማውሴር በተጨማሪ።
በዓመቱ ውስጥ እስከ ወርሀ ሰኔ ድረስ የተመዘገቡ የመሣሪያ ወንጀሎች በሶስት በመቶ በመጨመር 10,590 አደጋዎች ደርሰዋል።
ሁለት ሶስተኛ የሚሆኑ የመሣሪያ ወንጀሎች የተፈጸሙት በለንደን፣ ቢርሚንጋሃም እና ማንችስተር ውስጥ ነው።
እንግሊዝ ውስጥ በግል መሣሪያ መያዝን የሚያግደው ምክንያታዊ የልሆነው ደንብ በተግባር ከዋለ ጀምሮ ወንጀሉ እየተበራከተ መሆኑ ለእነዚህ ሰዎች ምናቸውም አይደል።
ያ እስካለ ድረስ ደኀንነት ይሰማቸዋል።
የመከላከያ ሚኒስትር ዶናልድ ራምስፊልድ ዛሬ በቀረበው የጥያቄን መልስ ዝግጅት ከወታደሮች ጋር ተሳታፊ ነበሩ፤ ይህም የሚያስደስት እንጂ ምንም ነገር አልነበረም።
ደስተኛ ያልሆኑ ወታደሮች በረጅም እርቀት እርምጃ ተደርጐ ብረት ለበስ መኪናዎች ባለመኖራቸው ቅሬታቸውን ለራምስፊልድ ገልጸዋል።
ከአሶስየትድ ፕሬስ የቀረበ ጥያቄ ነበር፦ «ወደ ጦርነት የምትገባው ያሉህን ወታደሮች ይዘህ ነው» አሉ ራምስፊልድ ሲመልሱ፤ «እንዲኖርህ የምትፈልገውን ወይም ተስፋ የምታደርገውን ወታደር ይዘህ አይደለም።»
ቶማስ ዊልሰን መከላከያ ሚኒስትሩን እንዲህ ጠይቋቸው ነበር፤ «ወታደሮች የብረት ቁራጭ ለማግኘት ለምን ቆሻሻ ማጠራቀሚያዎችን ሲፈልጉ ይውላሉ? መኪናዎቻችንስ ብረት ለበስ ለማድረግ ባልስቲክ ብርጭቆችን ለማግኘት ለምን እንደራደራለን?»
ከራምስፊልድ ጋር ለመገናኘት የተሰበሰቡ 2300 የሚሆኑ ወታደሮች በጥያቄው በመማረክ ጩኸትና ጭብጨባ አስተጋቡ።
«ከእኛ ጋር ወደ ሰሜን ይዘናቸው የምንሄዳቸው ተገቢ የሆኑ ብረት ለበስ ተሽከርካሪዎች የሉንም» አለ ዊልሰን ከጠየቀ በኋላ ሲያጠናቅቅ የናሽቬሊ ቴን ተወላጅ።
ክፍሉ የቴናሲ አርሚ ናሽናል ጋርድ፣ 278ኛ ሬጂሜንታል ኮምባት ቲም የሆነው የአውሮኘላን መካኒክ ዊልሰን ለአንድ ዓመት የሥራ ጉብኝት ታዞ ወደ ሰሜን ኢራቅ መኪና እየነዳ ሊሄድ እንደተዘጋጀ ፔንታጐንን ለአንድ ዓመት ያህል ያደናገረበትን ጥያቄ ለማቅረብ ጣቱን ከችግሩ ላይ ቀሰረ።
አልፎ አልፎ ይሁን እንጂ፣ በሕዝባዊ ስብሰባ ላይ ፍርጥ ተደርጐ የቀረበ ነበር።
ራምስፊልድ እንዳሉት ሠራዊቱ ብዙ ሁሚቪስና በተቻለ መጠን ተጨማሪ ብረት የለበሱ ሌሎች ተሽከርካሪዎችን ለማግኘት ገንዘብ አላጠራቀመም ወይም ጥረት አላደረገም።
በተጨማሪ እንደተናገሩት አንዳንዶች እንደሚያስቡት ብረት ለበስ ሕይወትን የሚያድን አይደለም።
«በዓለም ያለውን ብረት ሁሉ ሰብስበህ ታንኩን ልታለብሰው ትችላለህ፣ ታንክ /እስካሁንም/ ሊፈነዳ ይችላል» ብለዋል።
በጣም የሚስማማ መልስ ነው ለማለት አይቻልም።
ከአሶስየትድ ፕሬስ የቀረበ፦ ከሕግ አስከባሪ መኮንኖች፣ ከወታደራዊና ከደኀንነት ጠባቂዎች በቀር ማንኛውም ሰው ቀላል መሣሪያ እንዳይዝ የሚከለክል ስለመሣሪያ እገዳ በወጣው ሐሳብ ላይ የከተማ ነዋሪዎች በሚቀጥለው ዓመት ድምፅ ይሰጣሉ።
በሚቀጥለው ህዳር በድምፅ ካለፈ ነዋሪዎች በቤታቸው ወይም ንግድ ቦታቸው ያስቀመጡት መሣሪያ ለማስረከብ 90 ቀናት ይኖሯቸዋል።
የቀረበው ሐሳብ መሣሪያ ባላቸው ሰዎች ቡድን ወዲያውኑ ሕገ ወጥ እንደሆነ ተቆጥሮ ተሰርዟል።
መሣሪያ መያዝ የሚፈቀደው ለፖሊስ መኮንኖች ለጦር ሠራዊት አባላትና «በተቀጠረበት የሥራ ክልል አካባቢ ንብረትንና የሰውን ሕይወት ለመጠበቅ ለተቀጠረ» ለማንኛውም ሰው ብቻ እንደሆነ በሚወስደው እርምጃ ተገልጿል።
የካሊፎርኒያ የመሣሪያ ባለቤቶች፣ ሳክራሜንቶ ያለው የምክር ቤት አባላትን ለማግባባት የሚሞክረው ቡድን፣ የመሣሪያ እገዳውን በፍጥነት ሕግ ወጥ ብለውታል።
የቡድኑ ሥራ አስፈፃሚ ዳይሬክተር ሳም ፖሬድስ እንዳለው የአካባቢው መንግሥታት ያልተሰጣቸውን የእስቴት ሥልጣን በኃይል በመጠቀም መሣሪያን መቆጣጠር እንደሌለባቸው የእስቴቱ ሕግ ይከለክላል።
“የሚገርመው ነገር በመረጠው የሥራ መስክ ለማትረፍ ለሚፈልግ ለማንኛውም ወንጀለኛ ሳንፍራንሲስኮን የተመቻቸች እንድትሆን ለማድረግ ማሰባቸው ነው” ፓሪድስ ሲናግሩ።
ዋሽንግተን ዲ.ሲ በአሁኑ ወቅት ተራ ዜጋ የነፍስ ወከፍ መሣሪያ እንዳይዝ ያገደች ብቸኛዋ ታላቅ የአሜሪካ ከተማ ናት።
የብሔራዊ መሣሪያ ማኀበር የሕዝባዊ ጉዳዮች ዳይሬክተር አንድሪው አሩላናንዳም እንዳለው ሳንፍራንሲስኮ ያችን ከተማ በሞዴልነት ለመጠቀም ደካማ ትሆናለች።
«የመሣሪያ ቁጥጥር የሚሠራ ከሆነ ዋሽንግተን የወደብ መብራት ትሆናለች።
ይሁን እንጂ የዩናይትድ እስቴትስ ግድያ የበዛበት ዋና ከተማ ናት” ብለዋል።
የመሣሪያው እገዳ ከጸደቀ ከጥር 2006 ጀምሮ ተግባራዊ ይሆናል።
የቀኑ ጥቅስ፦ «መሣሪያ ሊፈቀድ የሚችለው ለፖሊስ መኮንኖች፣ ለደኀንነት ጥበቃዎች፣ ለጦር ሠራዊት አባላትና በተቀጠረበት የሥራ ክልል አካባቢ ንብረትንና የሰው ሕይወትን ለመጠበቅ ለተሰማራ ለማንኛውም ሰው ብቻ ነው።»
እናም ራስን ለመከላከል በሚያስችል መስክ ንብረትን ወይም ሕይወትን መጠበቅና ቤትን አስከብሮ መኖር አልተፈቀደም።
አዎ አያስፈልግም።
ሕዝቡ ይህን እርምጃ ደግፎ ድምፅ ከሰጠ የዝርፊያና የአፍኖ መውሰድ መጠን በጣም እየተስፋፋ ሲሄድ የሐዘን ተካፋይ መሆን አጅግ ይከብዳል፤ ምክንያቱም ቤት ሰርሳሪዎች ቤቶች አለመጠበቃቸውን ያውቃሉ፤ ሰዎችን እያፈኑ የሚወስዱትም የራሳቸው ኀሊና ካልወቀሳቸው በቀር ሊያጠቁት የፈለጉትን ሰው ከመውሰድ የሚያግዳቸው ምንም ነገር እንደሌለ ያውቃሉ።
ከእናቷ ማህፀን ተቆርጣ የወጣችው አንዲት ሕፃን ከአድካሚ ፍለጋ በኋላ ተገኝታለች፤ ባለሥልጣናት እንደተናገሩት እናቲቱን አንቃ ገድላ ሕፃኗን ሰርቃ የወሰደችውን ሴት አስረዋል» ብሏል አሶስየትድ ፕሬስ።
ቅዳሜ ዕለት ሕፃኗ በጥሩ ሁኔታ ነበረች።
የሜልቮርን፣ ካንስስ ነዋሪ የሆነችው የ36 ዓመቷ ሴት ሊዛ ኤም.ሞንቶጐመሪ አርብ ዕለት ማታ ተይዛ አፍኖ በመውሰድና በመግደል ተከሳለች።
ዕድሜዋ 23 ዓመት የሆነችው ቦቤ ጆ እስቲኔት ከሚዙሪ ሰሜን ምዕራብ ከተማ እስኪድሞር ውስጥ ነጭ ቀለም በተቀባው ትንሽ ቤቷ በደም ባሕር ተነክራ ሐሙስ ዕለት ተገኝታለች።
የ8 ወር ነብሰ ጡሯ እስቲኔት ከዚህ ቀደም ሲል ከእናቷ ጋር በስልክ እየተነጋገረች እንዳለች በስልክ ሲጨዋወቱ የነበረችው ሴት ከበሯ መቆሟን በመግለጽ ስልኳን እንደዘጋች ባለሥልጣናቱ ተናግረዋል።
የዩ.ኤስ ጠበቃ ቶድ ግሬቭስ እንደተናገረው ሞንቶጐሞሪ ከእስቲንኔት ጋር የተገናኘችው መሥመሩ ክፍት በሆነ የመልእክት ቦርድ እንደሆነና ባለሥልጣናቱም በኮምፒውተር መረጃ ማግኘት እንዲቻል አድርገው እንዳስተካከሉት ገልጿል።
ሞንቶጐመሪ አይጥ ለማደን የሰለጠነ ውሻ ከእስቲንኔት ለመግዛት ትፈልግ እንደነበር ተናግሯል።
ወንጀለኛው ሞንቶጐመሪ ባቀረበችው ቅሬታ ሐሙስ ዕለት ለገበያ 40 ማይል ያህል ተጉዛ ወደ ቶፔካ፣ ካንሳስ መሄዷን ገልጻለች።
ሴትየዋ ለእሷ ባለቤት ስልክ ደውላ በምጥ እንደተያዘችና እንደተገላገለች ነግራዋለች ብላለች።
በሚቀጥለው ቀን ባለሥልጣናቱ እንዳሉት ሞንቶመሪ ሴትየዋን ከኋላዋ ደርሳ በማነቅ ማህፀኗን ከፍታ ልጅቷን ካወጣች በኋላ እትብቱን መቁረጧን ማመኗን ገልጸዋል።
በዚህ ኀብረተሰብ ውስጥ የእናቱ ማሕፀን ተቀዶ የወጣ ሽል የተባለ ነገር «ወንድም» ሆነ «ሴት» ምን እንደምንለው አይገባኝም።
በ8ኛው ወሩ በውርጃ ምክንያት የገደለን ሰው መክሰስ ካልተቻለ ከቢላዋ የተረፈን ሽን ከሰረቀ ሰው ጋር እንዴት መከራከር ትችላለህ።
ለ23 ዓመቷ ሴት ቤተሰቦች መጽናናቱን እንዲሰጣቸው እመኛለሁ።
አንድ ዕብድ ሰው ልጅ ስለፈለገ ብቻ ሰውን ለመግደል በመወሰኑ መሞት አይገባንም።
በዚህ ታሪክ ላይ ሌላ ጥሩ ዜና ካለ እኔ ሲክቶሪያ ጆ በሕይወት እስካለሁ ድረስ የእናቷን ትዝታ እቀሰቅሳለሁ።
ውርጃን ሕጋዊ እንዲሆን ለማድረግ ለቆማችሁት ሰዎች የቀረበው ጥያቄ ይህ ነው፦ ሽሉ ገና ዘጠኝ ወር ያልሞላው ስለሆነ አሁንም ገዳይዋን አፍኖ በመውሰድ ልንወነጅላት እንችላለን?
የሴቶች ሰማዕት አንድሪያ ያቴስ ይግባኝ ጠይቃ ይግባኝ ሰሚው ፍ/ቤት ጉዳዮን አይቶ የአቃቤ ሕጉ ኤክስፐርት ምስክር የሰጠው የምስክርነት ቃል የተሳሳተ በመሆኑ ፍ/ቤቱ ዛሬ ፍርዱን ውድቅ ስላደረገለት የሴቶች መብት ተከራካሪዎች የዛሬዋን ዕለት ቢያከብሩ ምክንያት አላቸው።
ያቴስን ምናልባት ረስታችኋት ከሆነ ከስድስት ወር እስከ ሰባት ዓመት እድሜ ያላቸውን አምስት ልጆቿን አንድ በአንድ ከባኞ ቤት ውሃ ውስጥ እየከተተች በአሰቃቂ ሁኔታ የገደለች የቴክሳስ ሴት ናት።
ለጋስ የሴቶች መብት ተከራካሪ ድርጅቶች ወደ ያቴስ ተከላካይ ተሯሯጡ፤ ምናልባትም የብሔራዊ የሴቶች ድርጅት ሳይሆን አይቀርም ለፍርድ ቤት ክርክር እና ለሻማ ማብራት ሥርዓት የወጣውን ወጪ የሸፈኑት።
ይህ ሥነ ሥርዓት የተካሄደው ለሞቱት አምስት ልጆቿ አይደለም።
በ2002 ከተራው ሕዝብ ተመርጠው ፍርድ የሚቀመጡ 11 ሰዎች ያቴስ ሶስቱን ልጆቿን በመግደሏ ዕድሜ ይፍታህ እሥራት ፈረዱባት።
በሌሎቹ በሁለቱ ልጆቿ ሞት አልተጠየቀችም።
ዛሬ ይግባኝ ሰሚው የመጀመሪያ ፍ/ቤት ፍርዱን ገልብጦ አዲስ ክስ እንዲመሠረት ትዕዛዝ ሰጥቷል።
ተመሳሳይ ፍርድ ይሰጣል ብለን ተስፋ ማድረግ ብቻ ነው።
ቀዩ የቻይና ሕዝብ ሴቶችን ከአንድ ልጅ በላይ እንዳይወልዱ የሚከለክለውን 20 ዓመት የሆነውን ፖሊሲ ለማሻሻል እየሞከረ ነው።
በዚህ የተነሣ ለእያንዳንዱ 119 ወንድ ወደ 100 የሚጠጉ ሴቶች እየተወለዱ ነው፤ ምክንያቱም ባልና ሚስት ሲወርድ ሲዋረድ በመጣው ባህል መሠረት ወንድ መውለድን ስለሚወዱ ነው።
በ2010 ቤጂንግ ይህን አለመመጣጠን ለማስወገድ ዕቅድ አውጥታለች፤ ይህንም ለማድረግ የወንዶችና የሴቶች ቁጥር ተመጣጣኝ እንዲሆን ሴት ፅንስን ብቻ መርጦ ማስወረድን የሚከለክል ሕግ ታወጣለች።
ስለዚህ አሁን ወንዶችን በማስወረድ ያለውን የጾታ ክፍተት የማጥበብ ተስፋ አላቸው።
ምን ዓይነት አገር ነች!
ከሮይተር የተገኘው ዜና እንደገለጸው ጾታን ለይቶ ማስወረድ ተከልክሏል፤ ግን እንደ አልትራሳውንድ ያለው የቴክኖሎጂ ውጤት የፅንሱን ጾታ በቅድሚያ በቀላሉ ለማወቅ አስችሏል፤ ይህም ሴቶችን የማስወረድን ዕድል እንዲጨምር ያደርጋል።
የጾታን አለመመጣጠን ለመለወጥና የገጠር ነዋሪዎች በመጀመሪያ ሴት ከወለዱ ሁለት ለጆችን ለመውለድ እንዲችሉ የሚፈቅድ ሁኔታ እንዲኖር ለማድረግ ፍላጐቱ ቢኖርም እንኳን ቻይና አንድ ልጅ የመውለድን ፖሊሲ ለማስወገድና ይህን የሚቃወሙትን ከመቆጣጠር ለመቆጠብ ምንም ፍንጭ አላሳየችም።
ይህን ሐሳብ ከሚደግፉት አንዷ ማኦ ሄንግፎንግ ናት፤ እሷም በ1988 ሁለተኛ ልጅ በማርገዟ በሻንጋይ የሳሙና ፋብሪካ ከነበራት ሥራ እንድትወገድ ተደርጋለች።
ባለፈው ሚያዚያ የሻንጋይ የሕዝብ ደኀንነት ቢሮ የአንድ ልጅ መውለድን ፖሊሲ በመቃወም ቅስቀሳ በማድረጓ በሠራተኛ ካምፕ ውስጥ 18 ወራት እንድትታሰር ፈርዶባታል።
በሌላ ዜና እንደተገለጸው የሴቶች እኩልነት ተከራካሪዎች በዩናይትድ ስቴትስ ውስጥ የሁለተኛ-መደብ ዜጋዎች መሆናቸውን አሁንም ያምናሉ።
የሲ.ኤን.ኤን የአስተያየት ትመና ፕሬዚዳንቱ ትናንት ማታ ስለንረቱ ያደረጉትን ንግግር ሁኔታ እንዲገመግሙ አንባቢዎችን ጠይቋል።
90000 ድምፅ ከተሰጠ በኋላ ቡሽ ‹ሲ-ሲ+› ማግኘታቸው ከሰሌዳው ላይ ተጻፈ፤ ይህም ማለት 45000 ሪፐብሊካኖች ‹ኤ› ሲሰጧቸው 45000 ሊበራሎች ጥለዋቸዋል ማለት ነው።
ግን አዲሱ ሲ.ኤን.ኤን /የዛሬዋ ዩ.ኤስ.ኤ/ አስተያየት ተማኝ ጋሉፕ ፕሬዚዳንቱን ብዙ ሰዎች እንደደገፏቸው ተናግሯል።
መልስ ከሰጡት 70 በመቶዎቹ ቡሽ በጤና እንክብካቤ ላይ ያላቸው ፖሊሲ አመርቂ ነው ብለዋል፤ 66 በመቶዎቹ ደግሞ ፕሬዚዳንቱ ስለማኀበራዊ ደኀንነት ያላቸውን ዕቅድ አጽድቀዋል።
78 በመቶዎቹ በኢራቅ ላይ ያለው የዩ.ኤስ ፖሊሲ በትክክለኛ ጐዳና እየተጓዘ መሆኑን ተናግረዋል፤ ይህም ከንግግራቸው በፊት ከተደረገው ትመና 12 በመቶ ጨምሯል።
በአጠቃላይ መልስ ከሰጡት 77 በመቶዎቹ ቡሽ አገሪቱን በትክክለኛ ጐዳና እየመሯት እንደሆነ ተናግረዋል፤ ይህም የሆነው ንግግራቸው ቀድሞ ከነበረው 67 በመቶ ጋር ከተወዳደረ በኋላ ነበር።
ኢራቅ ውስጥ የተገደለባትን ወታደር አቅፋ ላሳደገች እናትና በሳዳም ሁሴን መንግሥት ሴት ልጁ ለተገደለችበት ሰውዬ ስሜቱ ያልተነካ ማን አለ።
ከምሽቱ ለረጂም ሰዓት የቆየ ከፍተኛ ጭብጨባ የታየበት ያለፈው ማታ በጣም ቆንጆ ዕለት ነበር።
ዛሬ የማሪን ጓድ የሃምሳ አለቃ ባይሮን ኖርውድ ወላጆች እንዳሉት ሳፊያ ታሌብ አል-ሱሃይል የተባለች የኢራቅ ሴት ልክ ንግግሩ ከመጀመሩ በፊት ወደ እኛ ዞር ብላ እራሷን አስተዋወቀች።
«ልጃችን መሥዋዕት በመሆኑ አመስግነን የእኛ ልጅ ብቻ ሳይሆን ሌሎችም የከፈሉትን መሥዋዕትነት የኢራቅ ሕዝብ ውለታቸውን እንደማይረሳ አረጋገጠችልን» አለች ጃኔት ኖርውድ።
ምናልባት ትክክለኛውን ሥራ እየሠራን መሆናችንን የሚገልጽ ሞራላችንን የሚገነባ አጋጣሚ ነበር።
በአሁኑ ወቅት ኢራቅ ውስጥ በማገልገል ላይ ያለ ጓደኛዬን ትላንት ማታ ሳነጋግረው ሞራላችን ተገንብቷል፣ የሠራዊቱ ከዚህ መገኘትም ተቀባይነት አለው ብሎኛል።
እንዲሁ ጓዛቸውን ጠቅልለው መውጣት አይችሉም።
ጊዜው ገና ነው።
መታገስ ይኖርብናል።
ሁላችንም በአንድ ወይም በሌላ መንገድ ከማይፈለጉ ሰዎች ጋር በጉርብትና ኑረናል፤ ግን ከዚህ የከፋ ሰው ይኖራል ብዬ መገመት አልችልም።
ዕድሜአቸው ከ18 ዓመት በታች የሆነ ሁለት ልጃገረዶች ለአንዲት ጐረቤታቸው በአማረ ወረቀት የተጠቀለለ ቤት ውስጥ የተሠራ ብስኩት በመስጠት ጭንቀት ስለፈጠሩባት ወደ $900 የሚሆን እንዲከፍሏት የኮሎራዶ ዳኛ ትዕዛዝ ሰጥቷል በማለት ጐረቤቲቱ ተናግራለች።
ልጃገረዶቹ በሬን አንኳኩተው ገብተው ያልጠየኳቸውን ብስኩት ከቤቴ አስቀምጠው መውጣታቸው በሚቀጥለው ቀን ወደ ሆስፒታል እንድሄድ ያደረገኝን የሥጋት ጥቃት ለማድረስ የታቀደ ነው በማለት ዕድሜዋ 49 ዓመት የሆናት ዋኒታ ሬኒያ ያንግ ክስ ከመሠረተች በኋላ ሁለቱ ልጃገረዶች $871.70 እንዲከፍሏትና ለፍ/ቤቱም ወጭ $39 በተጨማሪ እንዲከፍሉ ታዘዋል።
ዕድሜው 17 ዓመት የሆነው ታይለር ኣስቴርጋርድና 18 ዓመት የሆናት ሊንድሴ ጆ ዜሊቲ ያቀረቡትን አቤቱታቸውን ውድቅ ካደረገ በኋላ የተፈረደባቸውን ገንዘብ ሐሙስ ዕለት ከፍለዋል።
ልጃገረዶቹ ሳይታሰብ ለማስደሰት ሲሉ ለአንዳንድ የኮሎራዶ ገጠር ጓደኞቻቸው ሐምሌ 31 ቀን ብስኩት ከቤታቸው በመጋገር በወረቀት ጠቅልለው «መልካም ሌሊት» የሚል ጽሑፍ ለጥፈው በየበረንዳቸው አስቀምጠውላቸው ነበር።
ልጃገረዶቹ ወደ ዳንስ ቤት በመሄድ ከመጠጣትና ከመሳደብ ይልቅ ከቤታቸው ተቀምጠው ኬክ በመሥራት ጊዜያቸውን ለማሳለፍ ወስነው እንደነበር ዴንቨር ፖስት ጋዜጣ አርብ ዕለት ዘግቦ ነበር።
የዜብራ ዘገባ የጥሩ አሳቢዎችን ልጃገረዶች ፎቶግራፍ ይዞ ወጥቶ ነበር።
ምናልባት የወንጀል ድርጊት ቢፈጸም የተሻለ ገንዘብ ያገኙ ነበር።
ከአሶስየት ፕሬስ፦ አንድ ብቸኛ ባለጠመንጃ ወንበዴ በሰሜን ኒው ዮርክ በሕዝበ በተጨናነቀ የእግር መንገድ እሁድ ዕለት ጥይት መተኮስ ጀምሮ ጥይት ከመጨረሱ በፊት አንድ ሰው አቁስሎ በሠራተኞች መሸነፉን ባለሥልጣኖች ተናግረዋል።
ባለ ጠብመንጃው ወንበዴ ከኒው ዮርክ ከተማ በስተሰሜን 90 ማይል ርቆ በሚገኘው ኪንግስተን ውስጥ በሃድሰን የእግረኞች መንገድ ከ9 ሰዓት ትንሽ አለፍ ብሎ መተኮስ ጀመረ።
የ24 ዓመቱ ባለ ጠብመንጃ ወንበዴ ወደ ቤስት ባይ መደብር ገብቶ መተኮስ ጀመረ።
ጥቃቱን ሲጨርስ በሜል ሠራተኞች መያዙን ፖሊ ገለጸ።
የአልስተር ከተማ ሱፐርቫይዘር የወንበዴው የማጥቂያ ጠብመንጃ ኤኬ-47 መሆኑን አውቋል።
«ሰው ሁሉ እየጮኸ ይሮጥ ነበር።
ከዚያም የጥይት ተኩስ ሰማሁ» አለ ምስክሩ ሂዘር ክሬይግ ለፎክስ ዜና ሲናገር።
ዋ!
አንድ ሰው ኤኬ 47 «ማጥቂያ በብመንጃ»ወደ ሜል ይዞ ለመግባት በመቻሉ በሰዎች ላይ ጥቃት አደረሰ ነው የምትለኝ?!
ግን ኒው ዮርክ እኮ ነው።
የመሣሪያ ሕግ አላቸው!
እናም ኒው ዮርክ ጥብቅ የመሣሪያ ሕግ ስላላት - ማለትም ዜጐች መሣሪያ መደበቅ ይከለከላሉ - መሣሪያ የያዘው ወንበዴ ባለሱቆችን እንደ መለማመጃ ታርጌት ሊጠቀምባቸው ይችላል፤ ምክንያቱም የመሣሪያው ሕግ የሜልን ባሱቆች እንዳሻው ሊያደርጋቸው ይችላል።
የታጠቀ ሰላማዊ ሰው ሜል ውስጥ ቢኖር ኖሮ ተጠርጣሪው ወንጀለኛ ጥይቱ እስከሚያልቅ ድረስ በመተኮስ በሰዎች ላይ ጉዳት ከማድረሱ በፊት ሰላማዊው ታጣቂ ይከላከለው ነበር።
ግን ኒው ዮርክ ውስጥ ሊሆን አይችልም።
ምክንያቱም እንደ እኔ ያለ መንጃ ፈቃድ እንኳን የሌለው ሰው በምንም መንገድ መሣሪያ በድብቅ መያዝ አልችልም፤ ፍሎሪዳ ግን ምንም ሳይታወቅብህ መሣሪያ ይዘህ ማለፍ ትችላለህ።
ከእስቴት ፔቲ ታይምስ የቀረበ፦ አንዳንድ የፍሎሪዳ ሕግ አውጭዎች በሕዝብ ቦታዎች ጥቃት ለማድረስ የሚነሣን ሰው የመግደል መብት ለሕዝቡ እንዲሰጥ ለማድረግ ይፈልጋሉ።
«ሰዎች ለመገኘት መብታቸው በሆነው በማንኛውም ቦታ» አጥቂ ካጋጠማቸው ራስን ለመከላከል ያንን ሰው በጥይት መትተው ለመግደል እንዲችሉ ለመፍቀድ ረቡዕ ዕለት የሕግ አውጪ ኮሚቴ ድምፅ ሰጥቷል።
የኦካላ ሪፐብሊካን ዴኒሰ ባክስሌይ ያቀረቡት የሕግ ረቂቅ /ኤች.ቢ.294/ በ13-0 አልፏል።
የእስቴቱ ሕግ ገዳይ ኃይል የሚለውን ቃል ሲገልጽ በሰው ወይም በተሽከርካሪ ላይ ጠብመንጃ በመተኮስና በመሳሰለው «ሞት ወይም ከባድ የአካል ጉዳት» የሚያደርስ ማለት ነው።
የፍሎዳ ፍ/ቤቶች ገዳይ ኃይልን እንደመጨረሻ አማራጭ በመቁጠር ጥቃት የሚደርስበት ሰው ገዳይ ኃይልን ከጠቀም በፊት ማፈግፈግን ጨምሮ «አደጋውን ለማስወገድ ተገቢ የሆኑ መንገዶችን ሁሉ መጠቀም ተግባሩ እንደሆነ» አምነውበታል።
ግን ይህ ሕግ እንደሚለው አንድ ሰው ሕዝብ በሚሰበሰብባቸው ቦታዎች እንዳለ ጥቃት ቢሰነዝርበት «እንዲያፈገፍግ አይጠበቅበትም»።
«ሕግ አክባሪ ሰዎች ጥቃት ከተሠነዘረባቸው ፊታቸውን አዙረው እንዲሮጡ ሊነገራቸው አይገባም» በማለት የምክር ቤት አባላትን ለማግባባት የሚሞክረው ማሪዎን ሐመር ለሕግ አውጭዎች ተናግሯል።
በአንድ ወቅት ለወንጀለኞች የአድላዊነት አያያዝ እንዲኖር ያደረገው የዳኝነት ሥርዓት እየቦረቦረ መጨረሻ የነጠቀውን የሰዎች መብት ይህ የሕግ እረቂቅ መልሶ ሰጥቷል።
ባክስሌይ የሕግ ረቂቁን በመደገፍ ፍሎሪዳውያን ጻፉልኝ ያለውን ከ800 በላይ ኢ-ሜይል ከምሮ ይዟል።
እሱ እንዳለው 62 የሕግ አውጪ አካል አባላት፣ አብላጫዎቹ ማለት ነው፣ ያቀረበውን የሕግ ረቂቅ አጽድቀውታል፤ ከደጋፊዎቹ ደግሞ ጠቅላይ አቃቤ ሕጉ ቻርሊ ክሪስትንና የፍሎሪዳ ሕግ አስከባሪ መኮንኖችን የሚወክሉ ቡድኖችን፣ የፖሊስ አዛዦችንና የፖሊስ መኮንኖችን ይጨምራል።
ሪፐብሊካን ጀፍ ኮትካምፕ የሕግ ረቂቁ በተመረጠበት ቀበሌ የቤት ለቤት ቅስቀሳ በሚያደርግበት ወቅት ከአንድ ሰው ቤት ያየውን ምልክት እንዳስታወሰው ተናግሯል።
ኮትካምፕ እንዳለው ከበሩ ላይ ካለው ደወል ቀጥሎ ያለው ምልክት ጢስ የሚያወጣ የእጅ ጠብመንጃ ያሳያል፤ የተጻፈውም ቃል «911ን አንደውልም» የሚል ነበር።
ጠብመንጃ ላላቸው የፍሎሪዳ ሰዎች ይህ ትልቅ ዜና ነው፤ ምክንያቱም አሁን ራስህን ለመጠበቅ መጀመሪያ «የማፈግፈግ ግዴታህን» መወጣት አለብህ የሚለውን መፈጸም አይኖርብህም።
በአሁኑ ወቅት አንድ ሰው የሚያሰጋው ነገር ካጋጠመው አጥቂውን ሳይገድል ለማምለጥ መሞከር የማይቻል መሆኑን ማረጋገጥ አለበት።
ፍርድ ቤት ሐሙስ ዕለት እንደገለፀው በሚቀጥለው ሣምንት የስሎቦዳን ሚሎሶቪች ሚስት በቀድሞው ፕሬዚዳንት ዘመን የመንግስትን ንብረት በአግባብ ባለመያዛቸው ለፍርድ ይቀርባሉ።
በሚሎሶቪች የ13 ዓመታት አገዛዝ ዘመን የጀርባ አጥንት የነበሩት ሚርጃና ማርኮቪች በ2000 በቤልግሬድ የመንግስት ንብረት ከሆነው የቅንጦት አፖርታማ ውስጥ ሕጋዊ ባልሆነ መንገድ ለልጃቸው ልጅ ሞግዚት በመስጠታቸው ተወንጅለዋል።
የቤልግሬድ ወረዳ ፍርድ ቤት እንደገለፀው ማርኮቪች ከሌሎች 10 በሚሎሶቪች አገዛዝ ዘመን ባለሥልጣን ከነበሩት ባለስልጣኖች እስከ 5 ዓመት ሊያሳስር በሚችለው «የመንግስትን ንብረት አለአግባብ መጠቀም» በሚለው ተመሣሣይ ክስ ይከሰሳሉ።
ፍርድ ቤቱ ክሱ እ.ኤ.አ መጋቢት 13 እንደሚጀመር ገለፁ።
ሚሎሶቪችና ሚስቱ በጥቅምቱ የ2000 ሕዝባዊ አመፅ ከሥልጣናቸው በፊት በዮጐዝላቪያ ውስጥ ከአስርተ ዓመታት በላይ ከመጠን ያለፈ ኃይል ተጠቅመዋል።
ከሚሎሶቪች በኋላ የተመሠረተው መንግስት ሔግ ኔዘርላንድስ ወደሚገኘው የተባበሩት መንግስታት የጦር ወንጀለኞች ልዩ ፍርድ ቤት ላከው።
ከዚያ ጊዜ አንስቶ ብዙዎቹ የሚሎሶቪች የፓለቲካና የንግድ ሸሪኮች እንዲሁም ሁለት ልጆቹ በወንጀል ተከሰዋል።
ማርኮቪች የተባለችው የዮጐስላቪያው ኒዎ ከሚኒስቴር መሪ ከፖለቲካ ድርጅቷ ወጥታ የተወካዮች ምክር ቤት ያለመከሰስ መብቷን ተነጥቃለች። ይህም የሆነው ባለፈው ወር ዮጐዝላቪያን የተካው የሰርቢያና የሞንቴን ኤግሮ ተወካዮች ምክር ቤት ምክትል ሆና ባለማሸነፏ ነው።
ተወዳጅነት ያላቸው በስልጣን ላይ ያሉት የቱርክ ገዢው ፖርቲ መሪ ማክሰኞ ዕለት የቱርክ ጠቅላይ ሚኒስቴር ሆነው ተሰይመዋል። ይህ ደግሞ አሜሪካ በቱርክ በኩል ወታደሮቿን ወደ ሰሜን ኢራቅ ለማስገባት ያላትን ፍላጐት ተቀባይነት እንዲያገኝ ምቹ ሁኔታ ይፈጥርለታል።
የአሜሪካን ወታደሮች ሰሜን ኢራቅ እንዲገቡ የሚደግፉት ሪሴኘ ጠይብ ኤርዶጋን ካቢኔውን እንደ አዲስ እንደሚያዋቅሩ ፍንጭ ሰጥተዋል፣ ነገር ግን የአሜሪካን ወታደሮች በቱርክ በኩል ሰሜን ኢራቅ መግባት የሚቃወሙትን ከስልጣን ያስወግዱ እንደሆን ምንም ያሉት ነገር የለም። ተንታኞች ግን ይህንን እርምጃ ሊወስዱ እንደሚችሉ ገምተዋል።
ኦርዴጋን በቱርክ ከፍተኛ ተቀባይነት ያላቸው ሲሆን ይህም የሚመሩትን ፖርቲ አንድነት ለማጠናከር ይረዷቸዋል። ካላቸው የህዝብ ተቀባይነት የተነሣ የአሜሪካን ጦር ሰሜን ኢራቅ እንዲሰፍር ቢፈቅዱ በህዝብ ተቀባይነት ያገኛሉ ተብሎ ይገመታል።
ቱርኮች በአብዛኛው ጦርነትን አይደግፉም--- አንዳንድ የህዝብ አስተያየት እንደሚያሳዩት 94 በመቶው ቱርካዊ ጦርነትን ይቃወማል።
የቱርክ ፖርላማ በዚህ ወር መጀመሪያ ባካሄደው ስብሰባ የአሜሪካን ወታደሮችን መስፈር በተመለከተ የቀረበው ውሳኔ ሃሳብ ከአራት ፖርላማ አባላት ድጋፍ በስተቀር ተቃውሞ ስለገጠመው ዩናይትድ ስቴትስን አስደንግጧል።
ኦርዴጋን እንዲፀድቅ በድጋሚ ለፖርላማ እንደሚያቀርቡ ገልፀዋል። ይህም ሳምንታት ሊወስድ እንደሚችል ይገመታል።
ቱርክ በፍጥነት እርምጃ እንድትወስድ አሜሪካ ግፊት በማድረግ ላይ ትገኛለች።
ለአሜሪካን ወታደሮች የሚያገለግሉ መሣሪያዎችን የጫኑ መርከቦች በቱርክ ወደብ አቅራቢያ ቆመው በመጠባበቅ ላይ ይገኛሉ።
የጥምር ሃይሉ ከፍተኛ ወታደራዊ መኮንን ጄነራል ሪቻርድ ማየርስ ማክሰኞ ዕለት በፔንታጐን በሰጡት ጋዜጣዊ መግለጫ ቱርክ ለጠየቅናት ጥያቄዎች «ድጋፏን ሙሉ ለሙሉ ብትሰጥም ባትሰጥም ሰሜኑን ክፍል የመያዝ አማራጩን እንወስዳለን» ሲሉ ተደምጠዋል።
«የምንጠቀምበትን የአሠራር ዘዴ አልገልፅላችሁም ይሁን እንጂ የሰሜኑ አማራጭ እንደማይቀር ግን ሊረጋገጥላችሁ ይችላል» ሲሉም አስምረውበትል።
በአሜሪካን የቱርክ አምባሳደር የሆኑት ፋሩቅ ሎጐግሉ በዋሽንግተን ለአሶሼትድ ፕሬስ እንደገለፁት የቱርክ የአየር ክልልን እንዴት መጠቀም እንደሚችሉ የቱርክ እና የአሜሪካን ወታደራዊ መኮንኖች ኦፈሴላዊ ባልሆነ መልኩ እየተነጋገሩ መሆናቸውን ገልፀዋል።
ወታደሮችን የማስፈር ውሳኔ ከተፈፀመ የአሜሪካ ወታደሮች የቱርክ የአየር ክልልን መጠቀም ያስችላቸዋል።
ውሳኔው ሳይተላለፍ ከቀረ ዋሺንግተን ኢራቅን ለማጥቃትም ሆነ ወታደሮችን ወደ ሰሜን ኢራቅ በአየር ለማመላለስ ይቻል ዘንድ የአየር ማረፊያውን ቦታ ትፈልጋለች።
ወታደሮች እንዳይሳፈሩ መከልከል ማለት ቱርክ ጦርነት ሲኖር ኢኮኖሚዋን ይደግፍላት ዘንድ ዋሺንግተን የመደበችላትን የ15 ቢሊዮን ዳላር ታጣለች ማለት ነው።
በኢራቅ ላይ ቱርክ ያላትን የወደፊት ሚና ጭምር ስጋት ላይ ይጥለዋል።
ከጦርነት በኋላ የሰሜን ኩርዶች ነፃነታቸውን ያውጃሉ በሚል ፍራቻ ያለችው ቱርክ ሳዳም ከስልጣን ከተወገዱ እርሷም የበኩሏ ሚና ሊኖራት እንደሚገባ ለማሳወቅ ገፍታበታለች።
የኢራቅ ኩርዶች መገንጠል ለ15 ዓመታት ያህል ለራስ-ገዝ ሲዋጉ የነበሩትን በቱርክ የሚገኙ የኩርድ ሐማጺያንን ይቀሰቅሳል።
ቱርክ በኢራቅ ላይ ስለሚኖራት ሚና ከዩናይትድ ስቴትስ ማስተማመኛ እንደምትፈልግ ኢርዮጋን ከተመረጡ በኋላ አስታውቀዋል።
የቱርክ ወታደሮች «ከድንበራቸው በቅርብ ርቀት በመሆን የስደተኞችን ሰርጐ መግባት» ለመቆጣጠር ሲባል ሊሰማሩ እንደሚችሉ ውይይት መካሔዱን የመከላከያው ሚኒስትር ዶናልድ ራምስፊልድ ማክሰኞ ዕለት ገልፀዋል።
በኢራቅ የሚገኙት ኩርዶች ወታደሮች ራስ-ገዝ ወደ ሆነው አነስተኛ የሰሜናዊ ኢራቅ ክልል ዘልቀው በመግባት ግጭቶችን ሊፈጥሩ ይችላሉ የሚል ስጋት አላቸው።
ራምስፊልድ በተጨማሪ እንደገለፁት ልክ እንደ ቱርክ ዩናይትድ ስቴትስ የተከፋፈለች ግዛትን ማየት አትፈልግም በማለት «ያም ሆነ ያ የእኛ ፍላጐት ኢራቅ አንድ ራሷን የቻለች አገር ሆና እንድትቆይ ማየት ነው» ሲሉ በፔንታጐን በሰጡት ጋዜጣዊ መግለጫ አስታውቀዋል።
በምክር ቤት ወንበር በተደረገው ምርጫ ላሸነፉት ኢርዶጋን ቦታውን ለማስረከብ ጠቅላይ ሚኒስትር አብዱላኽ ጉል ማክሰኞ ጠዋት ስልጣናቸውን በገዛ ፈቃዳቸው ለቀዋል።
ፕሬዚዳንት አህመት ኔክድት ሲዘር ረቡዕ ድረስ ሊወስድ የሚችለውን የኢርዶጋንን ካቢኔ እስከሚያፀድቁበት ሰዓት ድረስ ጉል በጊዜያዊ ጠቅላይ ሚኒስቴርነት ይቆያሉ።
ኤርዶጋን የካቢኔአቸውን አባላት ዝርዝር ለፕሬዚዳንቱ «በተቻለ ፍጥነት» እንደሚያቀርቡ ሲናገሩ የኤርዶጋን ፍትህና ልማት ፖርቲ መሪዎች ማክሰኞ ምሽት እንደተገናኙ ሊታወቅ ችሏል።
በካቢኔአቸው ውስጥ ሊኖሩ ስለሚችሉት ለውጦች ተጠይቀው ሲመልሱ «ጥቂት ለውጦችና በተወሰኑ ቁጥር ደግሞ መሻሻሎች ይኖራሉ» በማለት ኤርዶጋን አስረድተዋል።
የጉል በፈቃደኝነት ሥልጣን መልቀቅ ከብዙ ጊዜ ጀምሮ ሲጠበቅ የነበረ ነው።
ኤርዶጋን ፓርቲውን ሲመሩ ቢቆዩም እ.ኤ.አ በ1999ዓ.ም በፀረ-አለማዊ እንቅስቃሴአቸው ምክንያት ስለታሰሩ በህዳር ወር እንዳይወዳደሩ በህገ-መንግስቱ ተከልከለው ነበር።
በምርጫው ከተሳተፉ በኋላ የፍትህ ህገ-መንግስቱን ቀይሯል።
ታስረው በነበሩበት ጊዜ የቱርክ አፍቃሪ እስላማዊ እንቅስቃሴ መሪ የነበሩት ኤርዶጋን ፓሊሲአቸውን እስር ቤት በነበሩበት ጊዜ ያለሰለሱት መሆናቸውን ገልፀዋል።
ፓርቲያቸው በመግለጫው ራሱን ወግ አጥባቂ እንጂ ካሁን ወዲያ ‹እስላማዊ› አድርጐ አይቆጥርም።
አሁን ደግሞ ምንም እንኳን አጋር ሙስሊም ግዛት ቢሆንም በኢራቅ ላይ ለታወጀው ጦርነት የዩ.ኤስ ወታደሮች እንዲገቡ ፈቃድ እንዲሰጣቸው የሚሟገቱ ተከራካሪም ሆነዋል።
በለስላሳ ተናጋሪነታቸው እንደሚታወቁት ጉል ሳይሆን ኤርዶጋን በተወጊነታቸው ዝናን አትርፈዋል።
«ኤርዶጋን ጉል ፈቃደኛ ባልነበሩበት አይነትና ሊጐዳ በሚችል የፊት ለፊት ፍጥጫ እንኳን ለመጋፈጥ ፈቃደኛ ይሆናሉ» ሲሉ ቢሮውን በዋሺንግተን ካደረገ የስትራቴጂያዊና አለም አቀፋዊ ጥናቶች ማዕከል የመጡ ቡሌንት አሚሪዛ የተባሉ ተንታኝ ገልፀዋል።
«ኤርዶጋን በዩ.ኤስ ግፊት ሳይሆን በራሳቸው ምክንያት ይህንን ከወሰኑ ይገፉበታል።»
የፈራውን ስምምነት በተመለከተ የተቃዋሚ ፓርቲ ምክትል የሆኑት ኡፉክ አዝካን የኤርዶጋን ፓርቲ አባላትን «እናንተ ሁላችሁም የአሜሪካ አገልጋዮች ናችሁ!። ብለው በመጮሃቸው በምክር ቤቱ ውስጥ ውጥረት መንገሱን አናቶሊያ የተባለ የዜና ወኪል ዘግቧል።
ፌሚ ሁስሪቭ ኩትሉ የባሉ የተናደዱ የፍትህ ፖርቲ አባል ወደ አዝካን ተጣድፈው ሔደው በመጋጠም መነፅራቸውን በአየር ላይ ሰደዋታል ሲል የአናቶሊያ የዜና ወኪል ገልጿል።
ሌሎች የህግ አውጪዎች ሁለቱን በመክበብ ከጥሉ አድነዋቸዋል።
የአሜሪካና የእንግሊዝ ጦር ንጋት ላይ የባግዳድን ከተማ በከፍተኛ ሁኔት ከደበደበ በኋላ ቅዳሜ ዕለት ከፍተኛ እስትራቴጂያዊ ጠቀሜታ ወዳላት የወደብ ከተማ ባዝራ እየገሰገሰ ሔዷል።
በሺህ የሚቆጠሩ በደቡብ የአገሪቱ ክፍል ተከበው የሚገኙ ወታደሮች በደረሰባቸው ከፍተኛ ጥቃት ሳቢያ እጃቸውን ሰጡ።
የነዳጅ ማጣሪያ እምብርት የሆነችውና 1.3 ሚሊዮን ነዋሪ ያላትን የባዝራ ከተማን በመያዝ የሚደረገው ውጊያ እኩለ ቀን ላይ የጀመረ ሲሆን የተባበሩት ሃይሎች የኢራቅ ወታደሮችን ይዞታ ለመክበብ እና እጅ እንዲሰጡ ለማስገደድ በመሞከር ላይ ናቸው።
የአሜሪካ ተዋጊ አውሮኘላኖች ከከተማዋ አቅራቢያ ያለውን ድልድይ ይጠብቁ የነበሩትን የኢራቅ ታንኮች በቦምብ ደበደቡ።
የኢራቅ ወታደሮችም በከፍተኛ መሣሪያ /መድፍ/ በመጠቀም አፀፌታውን መልሰዋል።
ባግዳድ ከ300 በላይ ቶምሀውክ ክሩስ ሚሳዬል ከዘነበባት ግዙፍ የአየር ድብደበ ማግስት ቅዳሜ ጠዋት በድጋሚ ኢላማ ሆና ውላለች።
በመካከለኛው ባግዳድ ከተማ ውስጥ በአል-ሳልሂያ አጐራባች ቦታ የሚገኘው ባለ ዘጠኝ ፎቅ የደህንነት ዋና መስሪያ ቤት በቀጥታ በመመታቱ የተበታተኑ ሸክላዎች የፈራረሱ ግንቦች፣ የተሰባበሩ መስተዋቶች መንገዱን ሞልተውታል።
የተባበሩት ኃይሎች ወደፊት እየገሰገሱ በሔዱ ጊዜ እንዳለ አንድ የኢራቅ ጦር ክፍል እጁን ሰጥቶአል ሲሉ የዩ.ኤስ ወታደራዊ ኃይል ገለፁ።
ይህ የጦር ክፍል --51ኛው የእግረኛ ጦር 8ሺህ የሰው ሀይልና እስከ 200 የሚጠጉ ታንኮችን የያዘ ሲሆን፣ ባዝራን ለመከላከል ዋና የጦር ክፍል የነበረና በአንድ ቀን ውስጥ ይህን ያህል ከፍተኛ ጦር መኮብለሉ የሳዳም ሁሴን ጦር እየተፍረከረከ መሆኑን የሚያሳይ ምልክት ነው።
በፋርስ ባህረ ሰላጤ አካባቢ በሁለት ንጉሳዊ የባህር ኃይል ተዋጊ ሔሊኮኘተሮች ግጭት እና በውስጡ የነበሩት ሁሉም አባላት ማለትም ስድስት እንግሊዛዊያንና አንድ አሜሪካዊ መገደል ምክንያት በተባበሩት ኃይሎች የተመዘገቡት ድሎች ሊደበዝዙ ችለዋል።
ቅዳሜ ጠዋት የአሜሪካ ባህረ ሃይልና የእንግሊዝ ጦር ከኩዌት ወደ ባዝራ በሚወስደው ዋና መንገድና በ1991 በተካሄደው የፋርስ ባህረ ሰላጤ ጦርነት «የሞት ጐዳና» ተብሎ ይጠራ በነበረው አውራ ጐዳና 80 ላይ ማለትም በዚያ ጊዜ የኢራቅ የታጀቡ መኪኖችን በመደምሰስ በሔዱበት ጐዳና አሁንም እየገሰገሱ ነው።
የአሜሪካ ጦር ወደ ምዕራብ ባዝራ ግንባር በመዝለቅ በየቀኑ 1.3 ሚሊዮን ነዳጅ ከሚዘቅጥበትና ከሁሉም የኢራቅ ነዳጅ ዘይት ጉድጓዶች በጣም ምርታማ የሆነውን የሩሜላ የነዳጅ ዘይት ጉድጓድን በቁጥጥር ስር አውለዋል።
ባዝራ እስከሚደርሱ ድረስ የአሜሪካንና የእንግሊዝ ጦር የገጠማቸው የተቃውሞ ኃይል በጣም አነስተኛ ነበር፣ በአቅራቢያው ያለውን ኡም-ቃሰርንም በያዙበት ጊዜም ሆነ ቁልፍ የሆኑትን የነዳጅ ጉድጓዶች በተቆጣጠሩበት ወቅትም ቢሆን ተቃውሞ አነስተኛ ነበር።
ኢራቃውያን የመልሶ ማጥቃት ውግያቸውን ያደርጉ የነበሩት በአብዛኛው በአነስተኛ የጦር መሣሪያዎች ማለትም ሽጉጥ፣ መትረየስ፣ በሮኬት የሚወናጨፍ የእጅ ቦምቦች ብቻ ነበር።
የኢራቅ መደበኛ ሠራዊት ባዝራን ለቆ ወጥቷል፣ ነገር ግን አነስተኛ ቁጥር ያላቸው የሳዳም የደህንነት ሃይሎች አሁንም የመከላከል ውግያ እያደረጉ መሆኑን የእንግሊዝ የመከላከያ ሚኒስቴር ጊኦፍ ሁን ቅዳሜ ዕለት ገልፀዋል።
ሌሎች ምዕራባዊ ኢራቅ ወደሚገኘው የአየር ማረፊያ ተቋም የዘለቁት ጦር አባላት እስራኤል ድረስ የሚወናጨፍ ስከድ ሚሳዬል እና ምናልባትም አውዳሚ የጦር መሣሪያዎች ሊኖራቸው እንደሚችል ተገምቷል።
ማንኛውንም አይነት የኢራቅን ተቃዋሚ ኃይል ለመደምሰስ የተዘጋጀ ተጨማሪ ጦር በኩዌት እየጠበቀ ነበር።
በመቶዎች የሚቆጠሩ ታንኮች፣ ብረት-ለበስ ተሽከርካሪዎች፣ የታጠቁ ወታደሮችና አስፈላጊ ወታደራዊ አቅርቦት የጫኑ የጭነት መኪናዎች በአጓዳኝ መስመር በተርታ ተሰልፈው የኢራቅና ኩዌት ድንበር ለማቋረጥ በተጠንቀቅ ላይ ነበሩ።
እንደ አንዳንድ የአሜሪካን ከፍተኛ ወታደራዊ አዛዦች አባባል ከሚቀጥለው ሳምንት መጀመሪያ ጀምሮ የአሜሪካን የምድር ጦር በ3ኛው የጦሩ ዕግረኛ ክፍል እየተመራ የባግዳድን ዙሪያ እንደሚይዝ ሲታመን፣ ከኢራቅ የሪፖብሊካን ጦር ከፍተኛ አደጋ ሊደርስበት ይችላል።
ለሳምንታት ያህል ስታቅማማ ከቆየች በኋላ ቱርክ አቋሟን በማላላት ተዋጊ አውሮኘላኖች የግዛት ክልሏን አቋርጠው እንዲበሩ ተስማምታለች።
በሌካ በኩል ቱርክ 1000 ያህል ጦር ወደ ሰሜን ኢራቅ ስትልክ፤ የኢራቅ ኩርዶች የራሳቸውን ነፃ መንግስት እንዳያውጅ ለመከልከል ተጨማሪ ወታደሮች እንደሚልኩ የቱርክ መንግስት ገልጿል።
ቱርክ ወታደሮቿን በተናጠል ወደሰሜን ኢራቅ የማስገባት ማንኛውንም አይነት እንቅስቃሴን አሜሪካ በጥብቅ ትቃወማለች።
የቱርክ ወታደሮች ወደ ሰሜን ኢራቅ መግባታቸውን የቱርክ ወታደራዊ ቃል-አቀባይ ቅዳሜ ዕለት አስተባብለዋል።
ሐሙስና አርብ ወደ ኢራቅ ባደረጉት ግስጋሴ የአሜሪካና የእንግሊዝ ወታደሮች የመጀመሪያ ጉዳት ሲደርስባቸው፤ በዚህም ሀሰት የአሜሪካን ባህር ሃይል አባላት በውጊያ ሲገደሉ ሌሎች ስምንት የእንግሊዝና አራት የአሜሪካን ባህር ሀይሎች ደግሞ በአጋጣሚ በተፈጠረ የሄሊኮኘተር መከስከስ አደጋ ምክንያት ህይወታቸውን አጥተዋል።
ከኢራቅ በኩል ስለ ደረሰ ጉዳት የተገለፀ ነገር የለም።
እንደ የአገሪቱ የመከላከያ ሃላፊ ጀነራል ፒተር ኮስግሮቭ አገላለፅ ኢራቅ ውስጥ ዘልቆ እየተንቀሳቀሰ ያለው የአውስትራሊያ ኮማንደር ጦር የማዘዣና የመቆጣጠሪያ ጣቢያ ሲደመስስ በርከት ያለ ቁጥር ያላቸውን ወታደሮች ገድለዋል።
ቅዳሜ ዕለት የኢራቅ የማስታወቂያ ሚኒስቴር መሃመድ ሰኢድ አል-ሳሃፍ በሰጡት መግለጫ የተካሄደው ውጊያ «የከረረ» እንደነበር ገልፀዋል።
አብዛኞቹ በተባበሩት ኃይሎች የተማረኩት ሲቪሎች እንጂ ወታደሮች አለመሆናቸውን ገልፀዋል።
የኢራቅ ጦር አምስት ታንኮች ማውደሙን አስታውቋል።
ሴቶች፣ ህፃናትና ሲቪሎችን ጨምሮ 200 ኢራቃውያን ሲቆስሉ እነርሱም ባግዳድ በሚገኙ አምስት ሆስፒታሎች ህክምና እየተደረገላቸው እንደሆነ አስረድተዋል።
ሁን የኢራቅ አገዛዝ በከፍተኛ የአየር ድብደባ በደረሰበት ጉዳት ምክንያት እየተፍረከረከ መሆኑን አብራርቷል።
«የትላንትናው ቴአትራዊ የቴሌቪዥን ሽፋን እንዳሳየው መብራቱ አሁን ድረስ በባግዳድ ላይ ቆይቷል፣ ነገር ግን የኢራቅ ጨቋኝ አገዛዝ መሣሪያው ግን እየተናደ ነው» ብለዋል።
የኢራቅ ምክትል ፕሬዚዳንት ጣሃ ያሲን ረመዳን በኢራቅ ሬዲዮ እንደተናገሩትና በቢቢሲ የሬዲዮ ስርጭት ጣቢያ የቁጥጥር አገልግሎት እንደዘገበው እንግሊዝና አሜሪካ የኢራቅን ግዛት «ለማጥፋት» እየሰሩ ነው በማለት ከሰዋቸዋል።
ለተባበሩት ድርጅት ዋና ፀሐፊ ኮፊ አናን በፃፉት ደብዳቤ ረመዳን «የተባበሩት መንግስታት ፅህፈት ቤት ኢራቅ ስትወረር ምንም አይነት መግለጫ አለማውጣቱ ወይም አለማውገዙ አሳዛኝና አስደንጋጭ ነው» ብለዋል።
ወታደራዊ ማዘዣዎችንና የእዝ መቆጣጠሪያ ተቋሞችን ኢላማ ያደረገ ከፍተኛ የቦምብ ናዳ ቢወርድበትም ቅሉ፣ የኢራቅ አገዛዝ አሁንም ስልጣኑን ለመልቀቅ ያሳየው አንዳች ምልክት የለም።
ተዋጊ አውሮኘላኖች በሰሜናዊ ኢራቅ የሚገኙ ሙሱል፣ ኪርኩክ እና የሳዳም የትውልድ ከተማ ቲክሪትን የመሳሰሉ ከተሞችን ኢላማ በማድረግ የቦምብ ድብደባ አካሔዱ።
የኢራቅ ፕሬዚዳንት ከልጃቸው ቋሲ፣ ከሪፐብሊካን ጦር አዛዥነት ከመከላከያ ሚኒስቴሩ ጀነራል ልብስ እንደለበሱ ስብሰባ ተቀምጠው የሚያሳይ የቪድዮ ምስል በኢራቅ ቴሌቪዥን ታይቷል።
የቀረበው የቪድዮ ምስል መቼ እንደተቀረፀ ግን ግልፅ አይደለም።
የአሜሪካን የመረጃ ባለስልጣናት እንዳሉት የኢራቅ የእዝነ ግንኙነት መዋቅር ከጥቅም ውጭ ሆነዋል፣ የአሜሪካን መከላከያ ሚኒስቴር ዶናልድ ራምስፊልድ እንዳሉትም «አገዛዙ አገሪቱን መቆጣጠር ከማይችሉበት ደረጃ ደርሰዋል።»
የኩርድ ሚሊሺያ ጦርና የአሜሪካን ልዩ የጦር ኃይል ከ1000 የሚበልጡ የአሜሪካን አየር ወለድ ወታደሮች ጋር በጣምራ ሆነው ሐሙስ ዕለት ስትራቴጂያዊ ጠቀሜታ ያለውን የአየር ማረፊያ ለመያዝ መንቀሳቀሳቸው፤ በሰሜን ኢራቅ ያለው የመጀመሪያው ትልቁ የኀብረቱ እግረኛ ጦር በሳዳም ሁሴን ላይ ሌላ የጥቃት ግንባር መክፈቱን ያሳያል።
የጦሩ 173ኛ አየር ወለድ ብርጌድ የቁንጮ ወታደራዊ ሃይልን ጨምሮ ዝቅ ብለው ከሚበሩ ሲ-17 ከሚባሉ የመጓጓዣ አውሮኘላኖች የሌሊት ጨለማን ተገን በማድረግና በመዝለል በወታደራዊና የሰው ሃይል አቅርቦት የሚያግዘውን በበረዶ-የተሸፈነን የአየር ማረፊያ ለመያዝ ችለዋል።
እንዲህ ያለ በጣም ብዛት ያላቸው አየር ወለዶች---ከአየር--መዝለል በአስርት ዓመታት ይህ ትልቁ ሲሆን--በጣም ውሱን በሆኑ የዩ.ኤስ ልዩ ኃይሎች ብቻ በተሰማሩበት አዲስ ቦታ እንዲህ አይነቱ ትርዒታዊ አገባብ ለምድር ጦሩ ታላቅ ድል ነው።
የተባበሩት ኃይሎች የአውሮኘላን ጥቃት እየተካሔደ ያለው በኢራቅ ጦር ኃይሎችና ሌሎች ስትራቴጂአዊ ጠቀሜታ ያላቸው ኢላማዎች ላይ ነው።
«ይህ የኀብረቱን ኃይል በስተደቡብ የሚፋለመውን የሳዳም ጦር ሸምቅቆ ይይዘዋል» በማለት በሰሜን በኩል የዩ.ኤስ ከፍተኛ ወታደራዊ አዛዥ የሆኑት ብርጋዲየር ጄኔራል ጄምስ ፖርከር ገልፀዋል።
«ይህ በቱርክ ጦርም ከፍተኛ ማስጠንቀቂያ ሆኖ ሊያገለግል ይችላል።»
ወደ ሰሜን ኢራቅ እየገባ ያለውን ጦር ሽፋን ለመስጠት የአሜሪካን ጦር አውሮኘላኖች በኢራቅ የምድር ጦር፣ ወታደራዊ ምሽጐችንና ይዞታዎችን ደብድበዋል።
ዩ.ኤስ.ኤስ ቲዎዶር ሩዝቬልት ተብላ የምትጠራው የአውሮኘላን ተሸካሚ መርከብ በሶስት ምልልስ ከመርከቧ የተነሱ ተዋጊ አውሮኘላኖች «በኢራቅ ምድር ጦር ላይ ድብደባ አስኪዷል። በድብደባው ወታደራዊ ምሽጐች የቁጥጥር እና የመድፈኛ ይዞታዎች እና---ከመሬት ወደ አየር የሚተኮሱ ሚሳይሎች ማጥቃታቸውን የመርከቢቱ የህዝብ ግንኙነት ኦፊሰር ሌተናል ጆን ኦሊቬራ አስታውቀዋል።
የአውሮኘላን ጥቃቱ በመቀጠል ሃሙስ ንጋት ላይ ከኩርዶች ግዛት ውጪ በምትገኘውና ካላክ በተባለች መንደር አቅራቢያ ከፍተኛ ፍንዳታ ደርሷል።
የጦር አውሮኘላኖች ኪርኩክ ከምትባል ዋና የነዳጅ ከተማ በስተምስራቅና በ35 ኪሎ ሜትር ርቀት ላይ ቻምቻማል በሚባል ኮረብታማ አካባቢ የመሸገውን የኢራቅ ይዞታ ከፍተኛ የቦምብ ናዳ አውርደውበታል።
ሃሙስ ዕለት የኩርድ ጦር በመንግስት ወታደሮኛና በኩርድ አማፂያኖች ይዞታ መሃል በሚገኝ ቻምቻማል የተባለ ቦታ በመግፋት የኢራቅ ወታደሮች ቁጥጥር ያደርጉበት የነበረ የመቆጣጠርያ ኬላን ሲይዙ ምንም የመከላከል ውጊያ እንዳልገጠማቸው የአይን ምስክሮች ገልፀዋል።
ኃሙስ ጠዋት የኩርድ ተዋጊዎች በሰሜን-ምስራቅ አቅጣጫ፣ ከባሹር ከተማ ውጪ በ50 ኪ.ሜ ርቀት ላይ እና ከደቡብ ቱርክ ድንበር 50 ኪ.ሜ ቱርኮች በሚቆጣጠሩት የአይርቢል ከተማ የሚገኘውንና፣ ወታደሮች ያርፉበታል ተብሎ ከሚገመተው አውሮኘላን ማረፊያ አጠገብ ያሉትን አውራ-ጐዳና መንገድና ሌሎች መጋቢ መንገዶችን ዘግተዋቸዋል።
በቅርቡ በጣለው በረዶ መሬቱ ከተሸፈነው አውራጐዳና የአውሮኘላን ማረፊያውን መቆጣጠሪያ ግንብ ብርሃን በርቀት ማየት ይቻላል፣ መሬት ላይ በማረፍ ላይ ያሉ ሶስት ሄሊኮኘተሮች ማየት የተቻለ ሲሆን በአብዛኛው ሁሉንም መብራታቸውን አጥፍተው ነበር የሚበሩት።
ወደፊት የአውሮኘላን ማረፊያ ጣቢያው የሚመጡት ነገሮች በ173ኛ ብርጌድ ተዋጊዎች /ወታደራዊ/ አቅርቦትና የሰው ሃይል ድጋፍን እንደሚጨምር የመከላከያ ባለስልጣናት ገልፀዋል።
የአየር ማረፊያው 2042 ሜትር ርዝመት ማኮብኮቢያ ያለው ሲሆን ይህም ሲ-17 እና ሌሎች የዩ.ኤስ ወታደራዊ ማጓጓዣ አውሮኘላኖች ለማሳረፍ ብቃት አለው።
በደቡባዊ አውሮፖ ምድብ ጦር የአሜሪካ ጦር ቃል አቀባይ ሌተናል ኮሎኔል ቶማስ ኮሊንስ ኢራቅ የተሰማራው የአየር ወለድ ወታደሮች ከጣሊያን በቀጥታ በረራ ስለመግባታቸው ወይም በሌላ አቅጣጫ ስለመምጣታቸው ተጠይቀው መልስ ለመስጠት ፈቃደኛ አልሆኑም።
ይህ ጉዳይ ጠንካራ ፀረ-ጦርነት እንቅስቃሴ ባለበት ጣልያን ውስጥ ወዲያውኑ ውዝግብ አስነስቷል።
በዚህ ወር የአገሪቱ ፖርላማ በአሜሪካ የሚመራው የተባበሩት ሃይሎች ጦር የጣሊያን የአየር ክልልና ወታደራዊ ሰፈር መጠቀም እንደሚችል ድምጽ ሰጥቶ ቢስማማበትም --ጦሩ ከጣሊያን ተነስቶ በቀጥታ ኢራቅን ለማጥቃት ግን ስምምነቱ አይፈቅድለትም።
የፔንታጐን ባለስልጣናት እንዳሉት የአሜሪካ ጦር ለሳምንታት ያህል በሰሜን ኢራቅ ሌላ ፀረ-ሳዳም ጦር ግንባር እንደሚከፍት አስታውቋል።
ኩዌትን አቋርጦ ከገባ በኋላ አብዛኛው በኢራቅ የተሰማራው የተባበሩት ሃይሎች የምድር ጦር ከደቡብ ወደ ባግዳድ እየገሰገሰ ይገኛል።
4ኛው ብርጌድ እግረኛ ክፍል በሰሜን በኩል በመግባት ሰሜናዊ ኢራቅን እንደሚቆጣጠር የፔንታጐን ባለስልጣናት ተስፋ ቢያደርጉም፣ ቱርክ ግን እስከ 62000 የአሜሪካ ወታደሮች በአገሯ ምድር እንዲሰፍሩ መፍቀዷን በአማራጭነት በማስቀመጧ ዕቅዱን አስተጓጉላለች።
የ173ኛን ብረጌድ ጦር ማሰለፍ ጦሩ በአነስተኛ ቁጥር፣ በቀላል ሃይል መለወጡን ያሳያል።
ወታደራዊ ባለስልጣናት እንዳሉት በሰሜን ኢራቅ ያሉ የሙሱሉና ኪርኩክ ከተሞች አቅራቢያ የሚገኙ የነዳጅ ማውጫ ጉድጓዶች --እና ራሳቸው ከተሞቹንም ባሁኑ ጊዜ ተቆጣጥረዋቸው ቢሆን ኖሮ ይወዳሉ።
የሚያጋጥማቸው መከላከል እንኳን ባይኖርም፣ የ173ኛ ክፍል ወታደሮችን በአውሮኘላን አምጥቶ ከማመላለስ ይልቅ በፖራሹት እንዲወርዱ ማድረግን መወሰኑ ሲገለፅ፣ ይህም በፖራሹት በአንዴ የሚወርዱ ከፍተኛ ቁጥር ያላቸው ወታደሮች በቀላሉ ራሳቸውን ከጥቃት መከላከል እንደሚያስችላቸው ከ173ኛ ብርጌድ ክፍል ወታደሮች ጋር አብሮ የተጓዘ አሜሪካዊ የዜና ዘጋቢ ባለስልጣናትን ጠቅሶ ዘግቧል።
«ኪርኩክ በጣም ጠቀሜታ ያላት ከተማ ናት።
ኢራቆች ይፈልጓታል፣ ኩርዶች ይፈልጓታል፣ ቱርኮች ይፈልጓታል፣ እንዲሁም የተለያዩ ጐሳዎችም ይፈልጓታል» ሲሉ ሻለቃ ማይክ ሄስቲንግስ ተናግረዋል።
«ይህ የሚያሳየው በሃላፊነት የሚረከብ እስኪገኝ ድረስ እኛ ከተማዋን መያዝ እንዳለብን ይሰማናል።»
ከሞሱልና ከኪርኩክ ሌላ በሰሜን ኢራቅ ኢላማ የሆነችው የሳዳም ሁሴን የትውልድ ከተማና ለብዙዎቹ የእርሱ የቅርብ ሰዎች የጐሳ ማዕከል የሆነችው ቲክሪት ናት።
ብዙዎቹ የአድናን የሪፐብሊካን ዘብ ክፍል ከጦርነቱ መጀመር ከጥቂት ቀናት በፊት ከሞሱል ወደ ቲክሪት ተዛውረዋል።
የ173ኛ ጦር ክፍል ተጨማሪ ተልዕኮ፣ በሁለት በከፊል ራስ-ገዝ የሆኑ የኩርድ አንጃዎች ብቻ ሳይሆን በርካታ ሌሎች የተነጣይ ጓዶችና ከአልቃይዳ ጋር ግንኙነት አለው ከሚባለው አንሳር አል-ኢዝላም በአካባቢው ስለሚንቀሳቀሱ፣ ህግንና ስርዓትን ማስፈን ይሆናል።
ከሰሜን ኢራቅ ሰዎች ወደ ሰሜን ቱርከ አካባቢ ተሰደው እንዳይገቡ ለመከላከል ሲባል ቱርክ ተጨማሪ ወታደሮች ወደ ሰሜን ኢራቅ ልትልክ እንደምትችል ስትገልፅ፣ የአሜሪካ ባለሥልጣናት ደግሞ ቱርክ ብዛት ያላቸው ተጨማሪ ወታደሮች ወደ ሰሜን ኢራቅ እንዳትልክ መክረዋል።
የቀድሞው የዳኒሽ አለም አቀፉ ስቲግ ቶይፍቲንግ ድብደባ ፈፅመሃል ተብሎ በተከሰሰበት የክስ መዝገብ ጠይቆ የነበረውን ይግባኝ በማንሳት አራት ወር በወህኒ ቆይታ እንደሚያደርግ የዴንማርክ ቴሌቪዠን 2 ሰኞ ዕለት አስታወቀ።
ቶፍቲንግ የተፈረደበት እ.ኤ.አ በ2002 ዓ.ም ሲሆን ከብሔራዊ ቡድን ጓዶቹ ጋር በመሆን በዋና ከተማዋ ካፐንሄገን አንድ ቀን ምሽት እየተዝናኑ ሳሉ በሁለት የምግብ ቤት ሠራተኞች ላይ ድብደባ በመፈፀሙ ነው።
ለአራት ወር ያህል በእስር እንዲቆይ ተወስኖበት ነበር፤ ነገር ግን ይግባኝ ብሏል።
ችሎቱ ለሚያዝያ 10 እንዲሰማ ቀነ ቀጠሮ ተይዞለት ነበር።
ቲቪ 2 የቆፍቲንግን ጠበቃ አንደርስ ኔሜዝን ጠቅሶ እንደዘገበው የ33 ዓመቱ የመሃል ተጨዋች ውሳኔውን ወዲያውኑ ለመቀበል ዝግጁ ነበር።
ለአስተያየት ቶፍቲንግም ሆነ ኔሜዝ በቅርቡ አልተገኙም።
የእንግሊዝ አንደኛ ዲቪዚዮን ሊግ ክለብ የሆነው ቦልቶን በዚህ ወር መጀመሪያ ላይ ለይግባኙ መዘጋጀት እችል ዘንድ እንድሔድ ፈቅዶልኛል ሲል ቶፍቲንግ አስረድቷል።
ቅጣቱን ከጨረሰ በኋላ ቶፍቲንግ ወደ ክለቡ ቦልተን ይመለስ አይመለስ ግልፅ አልነበረም።
ክለቡ እንዳስታወቀው ቶፍቲንግ አቤቱታውን ለማንሳት መወሰኑን አያውቅም ነበር።
ቶፍቲንግ እ.ኤ.አ የካቲት 2002 ከጀርመኑ ሐምቡርግ ክለብ ወደ ቦልተን ተዛወረ።
ቶፍቲንግ ከዚህ ቀደም ወንጀል ፈፅሞ ተፈርዶበት ነበር።
በ1999 ከጀርመኑ ዱይስበርግ ክለብ ጋር በመጫወቱ የገሰፁትን ደጋፊዎች በመደብደቡ ለ20 ቀናት የሚቆይ ውሳኔ ተሰጥቶት ነበር።
በባህሪው እንዲሁም በረቱ ላይ «አልፀፀትም» የተባለውን ቃል በመነቀሱ የሚታወቀው ተጫዋች በ2002 ዓ.ም በተካሔደው የአለም ዋንጫ ሁለተኛው ዙር ላይ ከተሰናበተው የዴንማርክ ብሔራዊ ቡድን በጡረታ ተሰናብቷል።
ቶፍቲንግ በ1993 የዴንማርክል ቡድን ተቀላቅሎ፤ 41 ጊዜ ተመርጧል።
የአሜሪካን ሠራዊት ባግዳድ የሚገኘው የሣዳም ሁሴንን ዓለም-አቀፍ የአይሮኘላን ማረፊያ ለማቆጣጠር ዓርብ ማለዳ ተንቀሳቅሶ ከኢራቅ መከላከያ ሠራዊት ጋር ከመዲናዋ በስተደቡብ በኩል ያለማቋረጥ ውጊያ ሲያደርግ ማርፈዱ ተገለፀ።
ጆርጅ ደብሊዩ ቡሽ «ሥርዓቱ አጣብቂኝ ውስጥ ገብቷል» አሉ።
ምንም እንኳን ሙቀቱ 9ዐ ዲግሪ የሚደርስ ቢሆንም በግንባር የተሠለፈው ሠራዊት ከኬሚካል መሣሪያ ራሱን እንዲከላከል ይችል ዘንድ ቦት ጫማ እና ሙሉ የደንብ ልብስ እንዲለብስ ጥብቅ ማሣሠቢያ ተሰጣቸው።
ከባግዳድ በስተደቡብ በሚገኘው ኩኑ ግዛት ውስጥ ተስፋ የቆረጡና የታጠቁ ኢራቃውያን  በአጥፍቶ ጠፊ ድርጊታቸው ታንክ ስላጋዩ የከረረ ውጊያ ሲካሔድ ነበር።
«ወራሪዎቹን አጨድናቸው» አሉ ሌትና ኮሎኔል ቢፒ ማኮይ።
ገና ብርቱ ውጊያ እንደሚጠብቃቸው  ቢታወቅም የዮናይትድ ስቴትስ ከፍተኛው የጦር መኮንን ባግዳድን ለመያዝ ሰፊ  ውጊያ እንደሚያስፈልጋቸው ገለጹ።
ጊዜያዊ አስተዳደር ተቋቁሞ በድህረ ጦርነቱ ስለሚቋቋመው መንግስት መንግሥት አመራር አባላትን በሀገሪቱ ውስጥ ከሚገኙት ቦታዎች እና ሰዎች ጋር ግንኙነት እንዳያደርጉ ማግለል አስፈላጊ መሆኑን ጀነራል ሪቻርድ ሜየርስ የቅንጅት ኮሚቴው ሊ/መ ገለጹ።
በኢራቅ ጊዜያዊ መንግሥትን ለማቋቋም የሚመክር ስብሰባ በሣምንት ጊዜ ውስጥ እንደሚካሔድ አንድ የፔንታጐን ከፍተኛ ባለሥልጣን ሐሙስ ማታ ይፋ አደረጉ።
ጦርነቱ ከተጀመረ ወዲህ ለመጀመሪያ ጊዜ አብዛኛው የባግዳድ ከተማ የኤሌክትሪክ መብራት ተቋረጠበት መንስኤው አልታወቀም።
ምክንያቱ አልታወቀም።
አሜሪካ የመብራት ሃይሉን ምንጭ ዒላማ አለማድረጓን ሜየረስ ፔንታጐን ለሚገኙ ቃል አቀባይ በሰጡት መግለጫ አስታወቁ።
አምስት ሚሊዮን ሕዝብ ከሚኖርባት የሳዳም ሁሴን መዲና እምብርት በትንሽ ኪሎ ሜትር ርቀት የሚገኘው አውሮፕላን ማረፊያ አጠገብ የፈነዳው የትሬስር ቦምብ ብርሃን ሲያደርግና የከባድ መሣሪያ ድምጽ ከተማዋን ሲያናውጣት አነጋ።
በአንድ ወቅት የአሜሪካ ሠራዊት አውሮፕላን ማረፊያውን የተቆጣጠረ ቢመስልም «ውጊያው በመቀጠሉ ሁኔታው ግራ የሚያጋባ እንደነበር ሜየርስ ሐሙስ ማታ ገለፁ።
አውሮፕላን ማረፊያውን መቆጣጠር የአሜሪካንና የእንግሊዝን የጦር ሠራዊትን በቀላሉ መሣሪያዎቻቸውንና ጦራቸውን ወደ ባግዳድ ለማጓጓዝ ያመቻችላቸዋል።
ከአራት ሰዓታት በላይ በፈጀው የዩናይትድ ስቴትስ ታንኮች በባግዳድ ደቡባዊ ክፍል ቢያንስ ሰባት የታጠቁ ኢራቃውያንን የያዘ ተሽከርካሪንና ከ 15 የበለጡ ብረት ለበስ የጦር ታንኮችን ማውደማቸው ተገለጸ።
ሁለት ሳምንታትን ባስቆጠረው ጦርነት በጦር ሜዳው ተከታታይ ድሎች መጐናፀፋቸውን የአሜሪካ ከፍተኛ የጦር መኮንኖች ቢገልጹም የኢራቅ ሕዝብ ግን ወራሪውን ኃይል ለጊዜው በጥርጣሬ አይን እንደሚመለከተው ታውቋል።
በሰሜኑ ክፍል የሚገኙ የኩርዲስታን ተዋጊዎች እያጠቁ ወደ መዲናዋ ባቀኑበት ወቅት አንድ ከፍተኛ አመራር ሰሜናዊቷን የኪርኩክ ከተማ ላለመያዝ ሊስማሙ እንደሚችሉ ሀሳብ አቀረቡ።
በጦር ማዳ አካባቢም እንቅፋቶች ነበሩ።
ኩት ላይ በተደረገው የጨበጣ ውጊያ ሁለት የባሕር ኃይል ተዋጊዎች ሲገደሉ አንድ ደግሞ ቆሰለ።
አንድ በውጊያ ላይ ጉዳት የደረሰበትን ታንክ እየመረመረ ነበር የአሜሪካን ጦር ወታደር በስህተት በወገን በተተኮሰ ጥይት ተመትቶ ሞተ ሲል ጦሩ ገልጿል።
ረቡዕ ዕለት ወድቆ የተከሰከሰው ተርቡ የባሕር ኃይል ጄት በአሜሪካን ሚሣኤል ተመቶ ይሁን አይሁን እያጣሩ መሆናቸውን የአሜሪካ የመከላከያ ሠራዊት ከፍተኛ መኮንኖች ገለፁ።
የት እንደገባ ያልታወቀውን አብራሪ ፍለጋ ላይ መሠማራቱን ሐሙስ ዕለት የባሕር ኃይል ሠራዊቱ አስታወቀ።
ውጊያው ከተጀመረ ጊዜ አንስቶ የሞቱት የአሜሪካ ተዋጊ ሠራዊት ቁጥር ከሃምሣ ማለፉን ይፋ ሲደረግ ፕሬዚዳንት ቡሽም ከየትኛውም ምድብ ይበልጥ 13 ሠራዊት የሞተበትን የባሕር ኃይል መጐብኘታቸው ተረጋገጠ።
አንድ ከፍተኛ የሠራዊት አዛዥ በውጊያ ላይ ከሞተ አንድ የባሕር ኃይል አባል ቤተሰብ ጋር ሲነጋገሩ «ገነት ገብቷል» ሲሉ መደመጣቸው ተሰማ።
ቀደም ሲል በብዙ ሺዎች ለሚቆጠሩ የጦርነቱ ደጋፊዎች ባደረጉት ንግግር ጦርነቱን በአሸናፊነቱ እንደሚወጡ ቃል በመግባት «አስተዳደሩ አጣብቂኝ ውስጥ ወድቋል» በማለት አስገንዝበዋል።
የኢራቅ ባለሥልጣናት በሳዳም ስም በተከታታይ የሚያወጡትን ጥብቅ ማሳሰቢያዎች በመቀጠል ማውጣታቸው ተገለፀ።
«በእጆቻችሁም ተዋጓቸው።
እግዚአብሔር ያዋርዳቸዋል» አሉ ፤ የአሜሪካና የእንግሊዝ ወራሪ ኃይል በማስመልከት ሲናገሩ።
ሜየርስ 45 በመቶ የሚሆነውን የሣዳም ግዛት ተቆጣጥረናል ቢሉም በውጊያው ሜዳ በየዕለቱ የሚታየው ሁኔታ ግን ግራ የሚያጋባ መሆኑ ተገለጸ።
የተለመደው የጦር ክፍል ወደ መዲናዋ ዳር እየተዋጋ እየሔደ ባለበት ሰዓት፣ ልዩ ጦር የተባሉት ደግሞ በሳዳም የትወልድ ሥፍራ የሚገኘውንና ከቲክሪት አጠገብ ያለውን የታርታር ቤተመንግስት አጠቁ።
ከባግዳድ በስተሰሜን በኩል አንዳንድ መረጃዎች ቢያዙም ከግዛቲቱ በከፍተኛ ስልጣን ላይ የሚገኝ ማንም ሰው አለመያዙን ግን በፐርሺያ የባህረ ሰላጤ የዮናይትድ ስቴትስ የጦር ጠቅላይ አዛዥ ብርጋድየር ጀነራል ቪንሰንት ብሩክስ ይፋ አደረጉ።
አያይዞም «ምንም አይደል ቀጣይ እንቅስቃሴዎች እየተደረጉ ነው» አሉ።
በሰሜን ጫፍ የአሜሪካ ልዩ ሀይሎችና የኩርደስታን ሚሊሻዎች የባርዳራሽን ከተማንና በአጠገቡ ይገኝ የነበረውን ድልድይ ያዙ። ይህም ወደ ሞሱል ከተማ ከሚወስዱት ጥቂት መንገዶች መካከል አንዱ የሆነውና መንግስት የሚቆጣጠረው የነዳጅ ዘይት ስፍራ ነው።
ኢራቃውያን ከተማዋን ለ 13 ዓመታት ይዘው ነበር።
በአገሪቱ የደቡብ ክልል የእንግሊዝ ኃይሎች ወደ ማዕከላዊ ባዝራ በቅርበት ጥሰው ሲገቡ የጦር አውሮፕላኖችም 500 ፓውንድ እና 1000 ፓውንድ በጨረር የሚመሩ ቦምቦች በኢራቅ የመረጃ ፅ/ቤት ህንፃ ላይ ጥለዋል።
1.3 ማሊዮን ሕዝብ ባለባት ክተማ ውስጥ የለውጥ ተቃዋሚ የመከላከያ አባላቶች ለቀናት ተይዘው ቆዩ።
የአሜሪካ ባለስልጣኖች ኢራቃውያን ከወራሪ ወታደሮች ጋር እያደረጉ ያለውን ቀጣይነት ያላቸውን ትብብር በምሳሌነት ጠቅሰዋል።
ናጃፍ ውስጥ በኢራቅ መንግስት በቁም እስር ላይ የሚገኙት ስመ-ጥር ፀሐፊ የኢራቅ ሕዝብ በአሜሪካና በእንግሊዝ ኃይሎች ተግባር ውስጥ ጣልቃ እንዳይገባ ጠይቀዋል ብለዋል።
ጥቂት የኢራቅ የመከላከያ ሠራዊት አባላት የሺያት የክብር ሥፍራ ነው ተብሎ በሚወሰደው መስጊድ ውስጥ መጠለላቸውንና አንድ የኃይማኖት መሪ የተጠለሉት ሰዎች ከተቀደሰው ሥፍራ በሰላም ለመውጣት ይችሉ ዘንድ የሚወጡበትን መንገድ ለመነጋገር በቅርቡ ወደ ቦታው የደረሱት ተስፋ ሰንቀው መሆኑን አንድ የአካባቢው ፀሐፊ ገልፀዋል።
ከደቡብ በኩል በተለያየ አቅጣጫ ማለትም በደቡብ ምዕራብ በሠፈረው ጦርና በደቡብ ምስራቅ በሚገኘው የባህር ኃይል ማክሰኞ ዕለት በጀመረው የወደፊት ማጥቃት ጉዞ በባግዳድ የሚገኘው እግረኛ ጦር መውጪያ ያጣ መሆኑ ተገለፀ።
የአሜሪካና የእንግሊዝ ሔሊኮኘተሮችና አውሮፕላኖች በኩት የሚገኙ አንዳንድ ቦታዎችን በቦንብ ደብድበዋል፤ የኢራቅ ወታደራዊ ኃይሎችና የባህር ኃይል ባልደረቦችም በቅርብ ርቀት የእጅ ቦንቦችን ወርውረዋል።
በአጥፍቶ ጥፋቱ ተልዕኮ ተሳታፊ የነበሩት ጠብመንጃ ብቻ የታጠቁ ከ10 እስክ 15 የሚጠጉ ኢራቃውያን የባህር ሀይልን ታንክ አጠቁ።
ሁለት የአሜሪካ የባህር ኃይል ባልደረቦች በውጊያው ላይ ሲሞቱ ---- እያንዳንዳቸውን ለማዳን የሞከረው ሐኪም በብስጭት የማዳኛ መሣሪያውን እዚያው ቀበረ።
ካርባላ ከሚባል ስፍራ ወደ ባግዳድ ያቀኑ ወታደራዊ ኃይሎች በርከት ያለ የኢራቃውያንን ሬሳ በዝግታ በማለፍ ግዙፉን የኢራቅ ወታደራዊ የጦር መሣሪያ ሰፈር በቦንብ ደበደቡ።
በጣም ብዙ ተጨማሪ የኢራቅ ወታደሮች አካባቢውን በኃይል ላጥለቀለቀው የአሜሪካ ወታደራዊ ሐይል እጃቸውን በመስጠት ወደ ኋላቸው እንዲያፈገፍጉ ተደርገዋል።
በተመሣሣይ መልኩም የኬሚካል ጦር መሣሪያ ያስጨነቃቸው መሆኑንና ብሩክስ እንደገለፀውም በደቡብ ምዕራብ በረሃማ አካባቢ የሚገኘው ልዩ ግብረ-ኃይል ባልተለመደ ሁኔታ ምልክት የተደረገባቸውን ጠርሙሶች ማግኘቱን ገልጿል።
ምርመራው እየቀጠለ እንደነበር ገልጿል።
ቶዮታ ሞተር ኮርፖሬሽን አንድ ቀን የጃፖን ግዙፍ አውቶሞቲቭ የመኪና ፋብሪካ ኃላፊ ይሆናል ተብሎ በስፋት ለተጣለበት የኩባንያው መሥራች የልጅ ልጅ ለሆነው አኪዮ ቶዩዳ የደረጃ ዕድገት እንደሚሰጥ ማክሰኞ ዕለት ተናገረ።
የኪቺሮ ቶዮዳ የልጅ ልጅና የቶዮታ የክብር ሊቀ መንበር የሾይችሮ ቶዮዳ የበኩር ልጅ፣ ዕድሜው 46 የሆነው ማኔጂንግ ዳይሬክተር ቶዮዳ የአክሲዮን ባለሀብቶች ሰኔ ከተሰበሰቡ በኋላ ሥራ ላይ በሚውለው ቀላልነትና ቅልጥፍና እንዲኖረው ተደርጐ በተነደፈው የሥራ አመራር ሥርዓት ውስጥ የበላይነት ካላቸው 14 ማኔጂንግ ዳይሬክተሮች አንዱ እንደሚሆን የኩባንያው መግለጫ ገልጿል።
ማዕከላዊ ጃፓን ቶዮታ ከተማ ከተመሠረተው ቶዮታ በ1984 የተቀላቀለው ቆዮዳ የአውቶሞቲቭ መኪና ፋብሪካውን የኢንተርኔትና የቴሌማቲክስ -- ሽቦ አልባ መገናኛን ከተሽከርካሪዎች የመግጠም ቴክኖሎጂ - ሥራ ግንባር ቀደም እንዲሆን አደረገ።
ለወደፊቱ የቶዮታ ፕሬዚዳንት ሆኖ ይመረጣል ተብሎ የሚጠበቀው ቶዮዳ ለአውቶሞቲቭ መኪናዎች ዋነኛ ገበያ የሆነውን የቻይናውን ንግድ ይቆጣጠራል።
ቶዮዳ ለዓመታት የኮከብነቱን ስፍራ ይዟል።
እ.ኤ.አ በ2000ዓ.ም ቦርዱን በተቀላቀለበት ጊዜ የቦርዱ ወጣት አባል ነበር።
በፕሬዚዳንት ፉጂኦ ቶ በተደረገው ተሐድሶ የቶዮታ ዳይሬክተሮች ቦርድ አባላት ከ58 ወደ 27 ዝቅ እንዲሉ ተደርጓል።
የአስተዳደር ምክትል ፕሬዚዳንቶች ከ9 ወደ 7 ወርደዋል።
አዲሱ ሥርዓት «ውሳኔ አሰጣጥንና የሥራ እንቅስቃሴን እንዲያፋጥን» ተደርጐ የተነደፈ መሆኑን የቶዮታ ቃል አቀባይ ሽገሩ ሃያካዋ ተናግሯል።
በቾ እና በሊቀመንበር ሂሮሽ ኦኩዳ የተያዙት ከፍተኛ የሥልጣን ቦታዎች ለውጥ ሳይደረግባቸው ቆይተዋል።
ኪይችሮ ቶዮዳ አባቱ የጀመረውን የልብስ ፋብሪካ ወደ አውቶሞቲቭ የመኪና ፋብሪካ በመቀየር እ.ኤ.አ በ1937 ዓ.ም አውቶሞቲቭ የመኪና ፋብሪካውን መሠረተ።
የአሜሪካ ኃይሎች ለመጀመሪያ ጊዜ በሰሜን በኩል ወደ ከተማው በመግባት ወታደራዊ አይሮፕላን ጣቢያ፣ የደፈጣ ተዋጊዎችንና የሪፐብሊካኑን የጥበቃ ሃይል በመያዝ በመላው ባግዳድ ቁጥጥሩን አጥብቀዋል።
ይህ በዚህ እንዳለ ሶስት የውጭ ጋዜጠኞችን በገደለው ጥቃት ምክንያት የአሜሪካ የጦር ሃይል ከፍተኛ ወቀሳ ገጥሞታል።
የፔንታጐን ባለስልጣኖች ማክሰኞ ዕለት እንዳስታወቁት የኢራቁ መሪ ሳዳም ሁሴን በባግዳድ አጐራባች ቦታዎች ላይ ከትላንት በፊት በተደረገው በዩ.ኤስ የአየር ጥቃት መሞት አለመሞታቸውን አያውቁም።
ጥቃቱ በቅርቡ የሚገኙ ሶስት ቤቶችን አጥፍቷል፤ እንደዚሁም ቢያንስ ሁለት ሰዎችን ገድሏል።
የአሜሪካ ባህር ሃይል በምስራቅ በኩል ወደ ዋና ከተማዋ ለመግባት ሲሉ በከፍተኛ ሁኔታ የተዋጉዋቸውን ደፈጣ ተዋጊዎች አጥቅቷል።
የራሺድ አውሮፕላን ማረፊያንና ለ3000 የሚሆን በቂ የጦር መሣሪያዎችንም ጭምር ይዘዋል።
እንደመጥፎ ገጽ ሆኖ ደግሞ የአሜሪካ ጦር ሀይል የደንብ ልብሶች እና ምናልባትም ከአሜሪካ የጦር እስረኞች የተወሰዱ የኬሚካል መሣሪያ አልባሳትንም በቁጥጥር ስር አውለዋል።
አንዳንድ የጦር ክፍሎች የኢራቅ ተዋጊዎችን ከሪፖብሊካኑ የጥበቃ ተዋጊዎች ዋና መስሪያ ቤት ከሚገኝበት ዋና ከተማ አስኬዱአቸው።
ሌሎች ደግሞ ባለ 12 ክፍል ትልቅ ቤት በዋሻ ውስጥ ያገኙ ሲሆን፣ በነጭ እብነበረድ ያማረ ወለልና በፍሎረሰንት መብራት ያጌጠ ነው።
የአሜሪካ ወታደራዊ ኃይል ባልደረቦች በሰሜን በኩል ወደ ባግዳድ በመግባት አዲስ የጦርነት ግንባር ከፍተዋል።
አሜሪካኖች ለመጀመሪያ ጊዜ ባግዳድን አጥቅተው ከገቡ ከአራት ቀናት በኋላ በሲቪል ኢራቃውያን ላይ የደረሰው አደጋ አልታወቀም።
ነገር ግን የዓለም የጤና ድርጅት የባግዳድ ሆስፒታሎች ቃጠሎዎችንና በቦንብ ፍንጣሪ የቆሰሉትን ለማከም በቂ የህክምና መሣሪያዎች አቅርቦት በማጣት ላይ ናቸው።
የኢራቅ ባለሥልጣናት ግን የኢራቅ ኃይሎች እጃቸውን ለአሜሪካ ኃይሎች አይሰጡም በማለት ይከራከራሉ፣ የማስታወቂያ ሚኒስትሩ መሐመድ ሰኢድ አል-ሳሓፍ «አሜሪካኖቹ ይቃጠሉዋታል» ብለዋል።
በማዕከላዊ ባግዳድ የአሜሪካ ታንክ በፓሌስታይን ሆቴል ላይ በተተኮሰበት ጊዜ አንድ የሮይተር ፎቶግራፍ አንሺና አንድ የእስፔን ቴሌሲንኮ ፎቶ አንሺ ሞተዋል።
የሮይተር ዋና አዘጋጅ ገርት ሊንባክ እንዳለው፣ የተፈጠረው ክስተት ... ይህ ሆቴል ባግዳድ ውስጥ ምናልባትም ሁሉም የውጭ ጋዜጠኞች መቀመጫ መሆኑን ቀድሞ ለሚያውቁ የአሜሪካ ወታደሮች ወደፊት የመግፋት ውሳኔያቸውን ጥያቄ ያስነሳል።
የአሜሪካ የጦር አይሮፕላን የአረብኛ ቋንቋን የሳተላይት ቴሌቪዥንን ጽህፈት ቤት በቦንብ ባጋዩባት ጊዜ የአልጀዚራው ጋዜጠኛ ታሪቅ አዩብ ሞተ።
ባግዳድ የሚገኘው የአቡ ዳቢ ቴሌቪዥን ጽህፈት ቤትም ተመቷል።
ባግዳድ ውስጥ የሚገኘውን ጽህፈት ቤት ኢራቃውያን ኃይሎች ወደ አሜሪካ ለመተኮስ እንዳልተጠቀሙበት አልጀዚራ አጥብቆ ገልጿል።
የአሜሪካ ማዕከላዊ አዛዥ የአሜሪካ ወታደሮች ወደ ቴሌቪዥን ጽህፈት ቤትና ወደ ሆቴሉ የተኮሰው ከነዚያ ሕንፃዎች ጠንካራ ተኩስ ከገጠማቸው በኋላ መሆኑን ገልጿል።
የአሶስዬትድ ፕሬስ ፎቶግራፍ አንሺ የሆነው ጀሮም ዲሌይ ከመጨረሻው ፎቅ ላይ ሆኖ የአሜሪካን ታንኮች ድልድይ ላይ ለመተኮስ ቦታቸውን ሲያመቻቹ እንዳያቸው ገልጿል።
«ተኩሱ ሁሉ ያነጣጠረው የአሜሪካ ወታደሮች ወደሠፈሩበት ድልድይና ወንዝ ዳርቻ ነበር አለ።
በሳዳም ላይ ያነጣጠረውና በባግዳድ ከተማ አጐራባች ቦታዎች ላይ የተካሄደው የአየር ጥቃት አንድም የኢራቅ ባለስልጣን ስለመግደል አለመግደሉ የታወቀ ነገር የለም።
የኢራቅ የአደጋ ጊዜ ሠራተኞች ከፈራረሰው ሕንፃ ስር ሁለት ሬሳ አውጥተዋል፤ ነገር ግን ጉዳቱ እስከ 14 ሊደርስ እንደሚችል ተናግረዋል።
የአሜሪካው ፕሬዚዳንት ጆርጅ ደብልዩ ቡሽ ከእንግሊዙ ጠቅላይ ሚኒስትር ቶኒ ብሌር ጋር ስለሳዳም ሁኔታ የጋራ መግለጫ ሲሰጡ «ይኑር አይኑር አላውቅም» ብለዋል።
«አንድ የማውቀው ነገር ቢኖር አቅም እያጣ መሆኑን ነው።»
በኢራቅ የተባበሩት መንግስታት አምባሳደር መሐመድ አል-ዱሪ ማክሰኞ ዕለት እንዳሉት ምንም እንኳን ከባግድ ጋር መረጃ አለመለዋወጣቸውን ቢያምኑም ሳዳም በሕይወት እንዳሉ እምነታቸው መሆኑን ገልፀዋል።
ቡሽና ብሌር ኢራቅን ማን እንደሚያስተዳድራትና መልሶ እንደሚገነባት ያላቸውን ልዩነቶች ለማጥበብ ፈልገዋል።
ብሌር ከቡሽ ይልቅ ጠንካራ የተባበሩት መንግስታት ሚናን ይመርጣሉ።
ብሌር «በኢራቅ መልሶ ግንባታ ላይ የተባበሩት መንግስታት አስፈላጊና ጠንካራ ሚና ይኖረዋል» ብለዋል።
«ነገር ግን ቁልፉ ጉዳይ በመጨረሻ ኢራቅ በኢራቃውያን ትመራለች»።
በሰሜን ኢራቅ የሕብረቱን ጠንካራ የአየር ጥቃት ተከትሎ ማክሰኞ ዕለት የኩርድ ሃይሎች በኪርኩክ አካባቢ ይዞታቸውን አጠናክረዋል።
የኩርድ መገናኛ ዘዴ እንደገለፀው የኩርድ ሚሊሻ ከሰሜን ኩርክ ወደ 10 ኪሎ ሜትሮች /ስድስት ማይሎች/ ላይ የሚገኘውን ሴካሚያን ተራራን ተቆጣጥሮታል።
አካባቢው ከተማውንና የኢራቅ ቁጥር 2 የነዳጅ ክልል የሆነውን የነዳጅ ሜዳ ለመቆጣጠር የሚያስችል እይታ ይሰጣል።
የአሜሪካ ወታደራዊ ኃይል ሁለት አይሮፕላኖች ጠፍተዋል አለ።
ኤ-10 «ዋርቶግ» የተባለውና ባለቋሚ የመብረሪያ ዘንግ የጦር አውሮፕላን፣ ከመሬት ወደ አየር በሚተኮስ የኢራቅ ሚሳዬል ሲመታ የመጀመሪያው ነው ተብሎ የሚታመነው አውሮፕላን ከባግዳድ አጠገብ ወደቀ።
የአሜሪካ ማዕከላዊ ዕዝ ከአይሮፕላን ዘሎ የወረደውና በምድር ጦር ወታደሮች የተገኘው አብራሪ በጥሩ ሁኔታ ላይ መሆኑን ገለፀ።
የአሜሪካ ኤፍ-15ኢ ጄትም ሰኞ ጧት ተመቶ መውደቁንና የሁለቱ አብራሪዎቿ ፍለጋም እንደቀጠለ ወታደራዊ ሃይሉ ማክሰኞ ዕለት አስታወቀ።
ባለስልጣናቱ አይሮፕላኑ ተመቶ ስለመውደቁ ወይም በድንገተኛ አደጋ ተጋጭቶ ስለመውደቁ ምንም አላሉም።
የእንግሊዝ ወታደሮች የኢራቅ ሁለተኛ ትልቅ ከተማ የሆነችውን መያዛቸውን ካመላከቱ ከአንድ ቀን በኋላ ተስፋ የቆረጡ ዜጎች የውሃ ቦቴዎችን እንደከበቡ በከፍተኛ ደረጃ የተዘረፈችውን የባስራ ከተማን መንገዶች ሥርዓት ለማስጠበቅ የእንግሊዝ ሃይሎች ከፍተኛ ጥረት አድርገዋል።
በተጨማሪም የእንግሊዝ ወታደሮች ማክሰኞ ዕለት የአገሪቷን የመጀመሪያ የደህረ-ጦርነት አስተዳደር ማቋቋም ጀመሩ፣ የአስተዳደር ኮሚቴን ለማቋቋም ይችሉ ዘንድ ለአንድ የአካባቢው ሼህ አካባቢውን በመወከል ሥልጣን ሰጥቶአቸዋል።
በተባበሩት መንግሥታት የኢራቅ ባለሥልጣን አምባሳደርና በዩ.ኤስ በሚመራው ጦርነት ሽንፈትን ያመኑት የመጀመሪያው ሞሐመድ አል-ዱሪ ከዋና ፀሐፊ ኮፊ አናን ጋር በግል ተገናኘተዋል፤ ነገር ግን ኒው ዮርክን ለቀው ለመውጣት አቅደዋል ስለሚባለው ወሬ ለመናገር ፈቃደኛ አልሆኑም።
«አዝናለሁ» አሉ።
«መልስ የለኝም።»
«ምንም አስተያየት የለኝም።»
ከዋና ፀሐፊው ጋር ስላደረጉት ውይይት፣ ስለእሳቸው የወደፊት ዕጣ ፈንታና ስለጦርነቱ አስተያየት እንዲሰጧቸው በኒውዮርክ መኖሪያቸውና በተባበሩት መንግሥታት ዋና መሥሪያ ቤት ሐሙስ ዕለት ሲያሳድዷቸው ለነበሩት በርካታ ጋዜጠኞች ሲመልሱ «ይህ የመጨረሻ ቃሌ ነው» ብለዋል።
ኢራቅን ማን ሊገዛት ይገባል ተብለው ሲጠየቁ «ያ እኔን አይመለከትም» ብለዋል አል-ዱሪ።
አናንም እንዲሁ ሐሙስ ዕለት ከአል-ዱሪ ጋር የተገናኙበትን ጉዳይ አስመልክቶ አስተያየት ለመስጠት ፈቃደኛ አልነበሩም።
ባግዳድ ረቡዕ ዕለት ከተያዘች በኋላ አል-ዱሪ ተሸንፈናል በማለት ገልጸው አሁን የኢራቅ ሕዝብ በሰላም ለመኖር ይችላል በማለት ያላቸውን ምኞት ገልጸዋል።
ከባግዳድ ጋር ምንም ግንኙት እንዳልነበራቸው ተናግረዋል።
አል-ዱሪ ከአናን ጋር ከመገናኘታቸውም በላይ ከረፋዱ ላይና ከሰዓት በኋላ ከአምባሳደሮችና ከዲኘሎማቶች ጋር በመልእክተኞች መዝናኛ ክፍል በርካታ ሰዓትን አሳልፈዋል።
«መልካም ዕድል እመኝላችኋለሁ፤ ግን ከዋና ፀሐፊው ጋር ምን እንደተነጋገሩና በቀጣይነት ያሰቡት እርምጃ ምን እንደሆነ አላውቅም» በማለት ራሳቸው ከአናን ጋር ከመወያየታቸው በፊት ከአል-ዱሪ ጋር የተነጋገሩት የአረብ ሊግ ዋና ፀሐፊ አምርሙሳ ገልጸዋል።
ረቡዕ ዕለት ማታ ከአሶሽየትድ ጋዜጣ ለቀረበላቸው ቃለ መጠይቅ አል-ዱሪ ሲመልሱ በተባበሩት መንግሥታት ውስጥ ሥራቸውን እንደሚቀጥሉና የመክዳትም ሐሳብ እንደሌላቸው ተናግረዋል።
«ማንን ነው የሚከዱት?» ሲል ጠየቃቸው።
«መንግሥት አስቀድሞ የከዳ ይመስለኛል።
ከእንግዲህ የሚከዱት የኢራቅ መንግሥት የለም።»
አናን ከአል-ዱሪ ጋር ከመነጋገራቸው በፊት ሰኞ ዕለት ከመልእክተኛው ጋር ሲነጋገሩ «ጥገኝነት እንዲሰጣቸውም ሆነ ጥበቃ እንዲደረግላቸው አልጠየቁም ----በሥልጣናቸው እንዲቆዩም እንድረዳቸው አልጠየቁኝም» ብለዋል።
«በወቅቱ ያለውን የነገሮች ሂደት መሠረት በማድረግ ስለተፈጸመው ነገር ተገጋግረናል» ብለዋል አናን።
ዩ.ኤስና አጋሮቿ በኢራቅ ላይ የከፈቱትን ጦርነት የተባበሩት መንግሥታት ድጋፍ እንዲሰጣቸው በሚጥሩበት ወቅት አምባሳደሩ ለአገራቸው ሽንጣቸውን ገትረው ለብዙ ወራት ይከራከሩ ነበር።
የተባበሩት መንግሥታት ዲኘሎማቶች በየግላቸው እሳቸው የተከበሩ የሥራ ባልደረባ እንደሆኑ አድርገው ይመለከቷቸዋል።
«ለራሳቸው አዲስ ሕይወት ለመፍጠር ያላቸውን ፍላጐት እደግፋለሁ» አሉ በተባበሩት መንግሥታት የእንግሊዝ አምባሳደር ጀረሚይ ግሪን ስቶክ።
አል-ዱሪ መጀመሪያ እ.ኤ.አ በ1999 ዓ.ም የተባበሩት መንግስታት ዲኘሎማት፣ በኋላም ከ2001 አንስቶ በኒውዮርክ በተባበሩት መንግስታት ዋና መሥሪያ ቤት አምባሳደር ከመሆናቸውመ በፊት በባግዳድ ዩኒቨርስቲ ዓለም አቀፍ ሕግን ከ 30 ዓመት በላይ አስተምረዋል።
አሶሺየትድ ፕሬስ ላቀረበላቸው ቃለ መጠይቅ ሲመልሱ ወደ መምህርነታቸው ቢመለሱ ደስ እንደሚላቸው ነገር ግን አሁን ለጊዜው ዩ ኤን ውስጥ ለመቆየት እንዳቀዱ ተናግረዋል።
«ነገሮች አንድ ቀን የተወሰነ መልክ ይይዛሉ» ብለዋል።
በአገሪቱ ሁኔታዎች ተረጋግተዋል፤ ... ያለኝ ጉጉት የኢራቅ ሕዝብ ለወደፊቱ ያለማዕቀብ፣ ያለጦርነት፣ ያለሥቃይ በሰላም ይኖራል የሚል ነው።
«መልእክቴ ይኽው ነው።»
የ168 ሰዎችን ሕይወት ያጠፋውን የ1995ቱን የኦክላዋማ ከተማ የቦምብ ፍንዳታ ዕቅድ ኢራቅ እረድታለች የሚል እምነት ያላቸው ጠበቆች አንድ የኒውዮርክ ፌደራል ፍ/ቤት ዳኛን አል-ዱሪን ስለጉዳዩ የምስክርነት ቃላቸውን እንዲሰጡ እንዲያስገድድና ከአገር ይሸሸሉ የሚል ሥጋት እንዳለው በመግለጽ መልእክተኛውን በጥርጣሬ እንዲያዙ እንዲያደርግ በየግላቸው ጠይቀዋል።
ነገር ግን አል-ድሪ በኢራቅ አምባሳደርነታቸው አሁንም ዲኘሎማሲያዊ ያለመከሰስ መብት እንዳላቸው የተባበሩት መንግስታት ቃል አቀባይ ፍሬድ ኢክሃርድ ገልጿል።
በተባበሩት መንግስታት ሕግ መሠረት ጠቅላላ ስብሰባው እንዲቀበለው ከተፈለገ የኢራቅ አዲሱ መንግሥት አገሪቷን እንዲወክሉ መጠየቅ አለበት።
«እሳቸው አሁንም በተባበሩት መንግስታት የኢራቅ አምባሳደር ናቸው» በማለት የኋይት ሐውስ ቃል አቀባይ አሪ ፍሌሸር ከዋሽንግተን ገልጿል።
«ከሕግ አንፃር የተባበሩት መንግስታት ውስጥ የሚሠራው በዚህ መልኩ ነው።»
ዋሽንግተን ውስጥ ኢራቅን በመቃወም 1.5 ቢሊዮን ዳላር ለፌደራሉ ችሎት ያስገቡት 14 ከሞት የተረፉና ጥቀት የተፈጸመባቸው ሰዎች ቤተሰበች ጠበቃ የሆነው ጁዲሻል ወች ሊቀመንበር ላሪ ክሌይማን ለአል-ዱሪ ሁለት ጊዜ፣ መጋቢት 26 እና 28 መጥሪያ እንደተሰጣቸው ነገር ግን ምንም መልስ እንዳልሰጧቸው ገልጿል።
የዩ.ኤስ አውራጃ ፍ/ቤት ዳኛ የሆኑት ጆን ኤስ.ማርቲን ወዲያውኑ ፍርድ አልሰጡም፤ ግን ጉዳዩን ለመስማት ለሚቀጥለው ሳምንት ቀጥረዋል።
በኤፕሪል 19 1995 በአልፍሬድ ፒ.ሙራህ ፌደራል ሕንፃ ላይ የደረሰው የቦምብ ፍንዳታ በወቅቱ በአሜሪካ ምድር የተፈጸመ አስደንጋጭ የአሸባሪዎች ጥቃት ነበር።
የቀረበው ክስ የኢራቀ ባለሥልጣኖች ለቆራጡ ቦምብ አፈንጂ ቲሞቲ ማክቬህና ለሴረኛው ቴሪ ኒኮልስ ገንዘብና ሥልጠና ሰጥተዋል የሚል ነበር።
ማክቬህ በ2001 የሞት ፍርድ ሲፈጸምበት ኒኮልስ ደግሞ የዕድሜ ይፍታህ እስራቱን ተያይዞታል።
አምባገነኑ ሱሃርቶ ከሥልጣኑ ተገርስሷል፤ ሕገ መንግሥቱ ተለውጧል፤ የዜና ማሠራጫ አውታሩ ከእግር ብረቱ ተላቋል፤ ዲሞክራሲያዊ ምርጫ ተካሂዷል፤ ምሥራቅ ቲሞርም ነፃ ወጥታለች።
ከመስከረም 11/ 2001 በኋላ አንዶኒዢያ የዩ.ኤስ መሪ ጆርጅ ደብልዩ ቡሽ በአሸባሪነት ላይ ዓለም አቀፍ ጦርነት እንዲታወጅ ያወጡትን ዕቅድ ለመፈረም ፈጣን ነበረች።
ከፍ ያለ ፖለቲካዊ ለውጥ ብታካሂድም እንኳን አሁንም በመፈጸም ላይ ያለውን የሰብአዊ መብት ረገጣ ለማስቀረት ካላት ዓላማ አንፃር ዋሽንግተን በዓለም ከፍተኛ ሕዝብ ባላት የሙስሊም አገር ላይ ለ12 ዓመት ጥላው የቆየችውን የጦር መሣሪያ ሽያጭ እገዳ አሁንም አላነሳችውም።
የተበሳጩት የጃካርታ ጄኔራሎች ጊዜ ያለፈባቸው የመሣሪያ ግምጃ ቤቶችን በሌሎች ቦታዎች ለመተካት እየፈላለጉ ናቸው።
በዚህ ወር መጨረሻ ላይ የኢንዶኒዥያ ፕሬዚዳንት ሜጋዋቲ ሱካርኖፑትሪ ፑትሪ ይበልጥ እየተዳከመ የመጣውን 300,000 አባላት ያሉትን ኋላ ቀር የአየር ኃይል ዘመናዊ ለማድረግ የሚያስችል እርዳታ ለማፈላለግ ወደ ክሬምሪሊን ሄደዋል።
በአሜሪካና በእንግሊዝ ግዙፍ ኩባንያዎች ለረዥም ጊዜ በቁጥጥር ሥር ውሎ የነበረውን የዘይትና የጋዝ ዘርፍ ትርፋማ እንዲሆን በሚያደርግ መልክ የሩሲያ ኩባንያዎችም እንዲወዳደሩ መንገድ ለመክፈትም ሳያስቡ አልቀሩም።
ኢንዶኒዢያና ሩሲያ ጫፍ ለጫፍ ተራርቀው የሚገኙ አገሮች ቢሆኑም እንኳን የጋራ የሆኑ መሠረታዊ ነገሮች አሏቸው።
ከጂኦግራፊ አንፃር ሁለቱም በርካታ ብሔረሰቦች ያሉበት ሕዝብ ይዘው እያዘገሙ ናቸው።
ሁለቱም ገንጣይነትን በመታገልና ብሔራዊ አንድነትን በመጠበቅ ፈላጭ ቆራጩን አገዛዝ ገርስሰው ከጣሉ አሥርት ዓመታት በኋላ ዲሞክራሲን ለመገንባት ጥረት እያደረጉ ይገኛሉ።
ሁለቱም በተፈጥሮ ሀብት የታደሉ ናቸው፤ ነገር ግን በሌሎች አገሮች ታይቶ በማይታወቅ አይነት ሙስና በመጠመዳቸው የተነሳ ከፍተኛ ኢኮኖሚያዊ ችግሮች አሉባቸው።
በአሁኑም ወቅት የአሜሪካ-መር የኢራቅ ጦርነትን ሁለቱም ይቃወማሉ።
ለሚያዚያ 21 የተቀጠረው የሜጋዋቲና የሩሲያው መሪ ፑቲን ስብሰባ በኢራቅ ቀውስ ላይ እንደሚነጋገር የኢንዶኒዢያው የውጭ ጉዳይ ቃል አቀባይ ማርቲ ናታሊጋዋ ገልጿል።
ግን ሌሎች ዲኘሎማቶች እንደሚሉት ሁለቱ በዚህ ጉዳይ ላይ የሚያደርጉት ውይይት እንደ ንግድና መሣሪያ ሽያጭ በመሳሰሉት መሠረታዊ ጉዳዮች ላይ ይበልጥ መቀራረብን ይፈጥርላቸዋል።
የኢንዶኒዢያ ጦር በጣም የተዳከመ ስለሆነ በስፋት ተዘርግተው ያሉትን የተጐራባች ደሴቶች ድንበር መጠበቅ ስለማይችል ጽንፈኛ ሰርጐገቦች በቀላሉ ሊገቡ ይችላሉ ሲሉ ተንታኞች ያደረባቸውን ስጋት ገልፀዋል።
ባለፈው ዓመት የ202 ሰዎችን ሕይወት ያጠፋው በባሊ ምድር ላይ የተጣለው የቦምብ ድብደባ በኢንዶኔዢያ ላይ ያነጣጠረውን የሽብርተኝነት ዛቻ የሚያረጋግጥ ነው።
በኢራቅ ላይ በአሜሪካ-መር የሚካሄደው ውጊያ ሰፊ ተቃውሞ ማስነሳቱ ነውጠኛ ሙስሊሞች አጸፋዊ ጥቃት ለመፈጸም እንዲዝቱ አድርጓቸዋል።
«ኢንዶኒዢያ ውስጥ ከሞላ ጐደል ማንኛውም ሰው የኢራቅን ጦርነት ፍጹም አላስፈላጊ እንደሆነ ነው የሚቆጥረው፤ የዩ.ኤስ ፖሊስም ሰፊ ሕዝባዊ ተቃውሞ ገጥሞታል» በማለት በጃካርታ ከሚገኘው ስትራቴጃዊና ዓለም አቀፋዊ የጥናት ማዕከል ቢሮ ገልጸዋል። ዩሱፍ ዋንዲ
በሞስኮ በጃካርታ መካከለ የፈጠረው የቅርብ ትስስር በማንም ተደርጐ የማይታወቅ አይደለም።
ኢንደኒዢያ በ1950ዎቹ በሜጋዋቲ አባትና በመጀመሪያው የአገሪቱ መሪ ሱካርኖ በምትመራበት ወቅት በሶቭየት ወታደራዊ እርዳታ ትቶ ማመን ነበር ነገር ግን ፀረ-ኮሚኒስቱ ጄኔራል ሱሃርቶ በ1965 ሥልጣን ከያዘ በኋላ ይህ ግንኙነት ተቋርጧል።
ዩ.ኤስ በፍጥነት የደቡብ ኢስያ አገር ዋነኛ የጦር መሣሪያ አቅራቢ ሆነች፤ እናም በ1980ዎቹ ዓመታዊ የጦር መሣሪያ ሽያጭ ወደ ዩ.ኤስ 400 ሚሊዮን ከፍ አለ።
ይሁን እንጂ የኢንዶኒዢያ ወታደሮች በብዙ መቶዎች የሚቆጠሩ በምሥራቅ ቲሞር የነበሩ ሰላማዊ ሰዎችን ከገደለ በኋላ የዩ.ኤስ ኮንግሬስ በ1991 ይህንን አገደው።
በ1999 ምሥራቅ ቲሞር ነፃ ወጣች፤ ነገር ግን ይህ የሆነው የኢንዶኔዥያ ነፃ ከመውጣቷ በፊት ሕዝበ-ውሳኔ ተካሂዶ ወታደሮች ለቀው ሲወጡ ካወደሟት በኋላና ሕዝበ-ውሳኔውም ከተካሔደ በኋላ ነበር።
የደረሰው አስደንጋጭ የውድመት መጠን የአሜሪካ ህግ አውጪዎች በኢንዶኔዥያ ላይ የሚጥሉትን ዕገዳ ሙሉ በሙሉ ሊባል የሚቻል የወታደራዊ ግንኙነትን እንዲያካትት ገፋፋቸው።
ከዚያ ጊዜ ጀምሮ አንዳንድ የአስተዳደር ሰዎች - በተለይም የቀድሞው የጃካርታ አምባሳደርና የኢራቅ ጦርነት ዋና የመከላከያ ሚኒስቴር ምክትል ሚኒስቴር ፖወል ወልፎዊትዝ እገዳው እንዲጀመር አደረጉ።
እስካሁን የዩ.ኤስ ሕግ አውጭዎች የወሰነ የመኮንኖች ሥልጠና ፕሮግራም ብቻ ነው እንደገና እንዲጀመር ያደረጉት።
ግን ያም ቢሆን ለኢንዶኔዥያ ጄኔራሎች በቂ አልነበረም።
«እንደሚመስለኝ የኢንደኔዥያ ጦር ኃይል ዋሽንግተን የምትጥላቸውን ገደቦችና  ቅድመ-ሁኔታዎች  የሚገባቸው እንዳልሆነ በስተመጨረሻ የወሰነ ይመስላል» አሉ የቀድመው የመከላከያ ሚኒስትር ጁወኖ ሲዳርሶኖ።
«ስለዚህም አውሮኘላኖችን፣ ሄሊኮኘተሮችንና ሌሎች ከባድ የጦር መሣሪያዎችን የሚያገኙባቸውን አማራጮች ማፈላለግ ጀመሩ።»
ኢንዶኔዢያን በደንበኝነት በመሳብ ረገድ ሞስኮ በመጠኑ ተሳክቶላታል።
ጃካርታ 10000 ክላሽንኮብ ጠብመንጃዎችን፣ ስኳድሮን የባህር ሀይል ሚ1-2 ሄሊኮኘተሮችንና ለባሕር ኃይሏ በርከት ያሉ ቢቲአር - 80A ተሸካሚዎች ጨምሮ ጥቂት የሩሲያ የጦር መሣሪያዎችን በቅርቡ ገዝታለች።
በአሁኑ ጊዜ በሱማትራ፣ ቦርኒኦና ፓፑኦ የሚገኙትን የዘይትና የጋዝ ቦታዎች ከአየር ጥቃት ለመከላከል ኢንዶኔዢያ ከ30 ዓመት በፊት የገዛችውን የአጭር ርቀት ራፒየር ሚሳይል ተጠቅማለች።
«እነዚህን መሣሪያዎች እንደገና ከጥቅም ላይ ለማዋል ከባድ ችግር ፍጥሯል» ብለዋል ሲዳርሶኖ።
የአየር መከላከያ ኮማንደሮች ከራፒየርስ ሚሳይሎች ጋር የሩሲያን አስደናቂ የረጂም ርቀት ኤስ-300 ሚሳይሎችን ወይም እንደ ኤስ.ኤ-15 ጋውንትሌት ያሉትን የአጭር ርቀት ሚሳየሎችን ወይም በትከሻ ላይ የሚተኮሱ ኢግላዎችን በመጨመር ኃይላቸውን ለማሳደግ ፈለጉ።
አየር ኃይሉ በዓለም በቁጥር አንድ የተመዘገቡትን ሱከይ-ሱ-27 የተባሉ በርካታ እስኳሮኖችንና ፈጣን ቦምብ ጣይ አውሮኘላኖችን የመምታት አቅም ያላቸውን አውሮኘላኖች ለመግዛት እንደሚያስብ ተገልጿል።
ቀደም ሲል የኢንዶኔዢያ አየር ኃይል ኮማንደሮች በዝርዝር የያዟቸውን ከዩ.ኤስ ኤፍ-16 ቦምብ ጣይ አውሮኘላኖች ጋር የሚመሳሰሉ የምዕራብ አገሮች ጀቶችን ለመግዛት ምርጫቸው ነበር።
ነገር ግን ሱዳርሶኖ እንደተናገረው ጐሪቤቷ ማሊሺያ የሩሲያን ሜግ-29 እና የአሜሪካን ኤፍ/ኤ-18 ሆርኔት በማዋሃድ የተሳካላት በመሆኗ ምርጫቸውን እንዲቀይሩ አስገድዷቸዋል።
ሜጋዋቲ የመሣሪያን ጥያቄ በተመለከተ ከዩ.ኤስ ጋር ድርቅ ያለ አቋም ቢይዙ ኖሮ ከዋሽንግተን ጋር የሚኖራቸው ግንኙነት ለዘለቄታው ይበላሽ ነበር።
ያም ሆነ ይህ በአብዛኛው ሙስሊም ግን በፖለቲካ እረገድ ዓላማዊ የሆነችው ኢንዶኔዢያ ሽብርተኝነትንና ሃይማኖታዊ ነውጠኝነትን ለመዋጋት በሚደረገው ትግል እውነተኛ አጋር ናት።
ዋሽንግተንን ይበልጥ የሚያሳስባት የሩሲያ ኢኮኖሚያዊ ፍላጐት ነው።
ባለፈው ዓመት በተገኘው ስታቲስቲካዊ መረጃ መሠረት እ.ኤ.አ በ2001 በሩሲያ በኢንዶኔዢያ መካከል ያለው የንግድ ግንኙነት ከ36.2 ሚሊዮን ዶላር ወደ 203.5 ሚሊዮን ዶላር አድጓል።
ተንታኞች እንደሚሉት ይህ ማደግ ብቻ የሚችል ነው።
ይሁን እንጂ ዋናው አሳሳቢ ጉዳይ የነዳጁ ዘርፍ ነው።
እንደ ኤክስን ሞቢልና ቢ.ፒ ባሉ የአሜሪካና የእንግሊዝ ግዙፍ ኩባንያዎች ለረጂም ጊዜ በቁጥጥር ሥር የነበሩትን የኢንዶኔዢያ የዘይትና የጋዝ ኢንዲስትሪ በእግር-ማስገቢያነት ለሩሲያ ኩባንያዎች ለመስጠት ሜጋዋቲና ፑቲን እንደሚፈራረሙ ይጠበቃል።
በዮኤስ አሜሪካ ደጋፊነት ተዘጋጅቶ የኢራቅ ተቃዋሚ ድርጅት መሪዎችን ያገናኘና
የድህረ-ጦርነት መንግስት በምን መልክ መቋቋም እንዳለበት የሚያነጋግር መድረክ ትላንትና ማክሰኞ ዕለት የተከፈተው አሜሪካ ኢራቅን ላታስተዳድር ቃል በመግባት ሲሆን ከ 10 ቀናት በኋላ እንደገና ለመገናኘት በመስማማት ተጠናቋል።
የመፅሐፍ ቅዱሱ ነቢዩ አብርሃም በተወለደባት ስፍራ በመገናኘት ከኢራቅ የተለያዩ ወገኖች የተወከለ መሪዎች በመጪው መንግስት የሀይማኖት ሚና ላይና አገሪቱን መልሶ በማቋቋም ረገድ ላይ ተወያዩ።
ነገር ግን አንዳንድ የሺያት ሙስሊም ቡድኖች ስብሰባውን ላለመሳተፍ አድማ ሲያደርጉ በሺህ የሚቆጠሩ ደግሞ በአካባቢው ተቃውሞአቸውን ገልፀዋል።
ከስብሰባው በኋላ የተሰራጨው ባለ 13 ነጥብ መግለጫ ያሰመረበት በሕግ የበላይነትና እኩልነት የተመሠረተች ዲሞክራሲያዊ ኢራቅን ዕውን ለማድረግ በዚያ አቅጣጫ የመረባረብ አስፈላጊነትን አስምሮበታል።
በተጨማሪም የሳዳምን ባዝ ፖርቲ ለማፍረስ ጥሪ አቀረበ ነገር ግን ቤተክርስቲያንን ከመንግስት ጋር ስለመለየት ያነሳው ጥያቄ መልስ ሳይሰጥበት ታልፏል።
በኢራቅ የአሜሪካ-መር ጊዜያዊ አስተዳደርን የሚመሩት ጡረተኛው ሌተናል ጀነራል ጄይ ጋርነር፣ በወርቅ ቅቡ ድንኳን ውስጥ የ4000 አመት ዕድሜ ባለውና በኡር የሚገኘው የጥንታዊ ሱመሪያኖች የቤተመቅደስ መድረክ ተገኝተው ኮንፈረንሱን በንግግር ከፍተዋል።
ማክሰኞ ዕለት 65 ዓመታቸውን ያከበሩት ጋርነር የአሜሪካንና የኢራቅን ባንዲራ የሚያሳይ አርማ በሰማያዊ ሸሚዛቸው ላይ ሰክተው ንግግራቸውን ሲጀምሩ፣ «ስልጣኔ ከጀመረበት ስፍራ ብቻ ሳይሆን ነፃና ዲሞክራሲያዊ ኢራቅ በጀምረበት በዛሬዋ ዕለት ተገኝቶ የልደቱን አከባበር መጀመር የተሻለ ስፍራ የሰው ልጅ ከየት ያገኛል?» ነበር ያሉት።
የዋይት ሀውስ መልዕክተኛ ዛልማይ ካሊልዛድ ለተወካዮች ባደረጉት ንግግር «ዮናይትድ ስቴትስ ኢራቅን የማስተዳደር ምንም አይነት፣ በፍፁም ምንም አይነት ፍላጐት የላትም» ብለዋል።
በኢራቅ ባህልና ወግ መሠረት የራሳችሁ የሆነ የዲሞክራሲ ሥርዓት እንድትመሠርቱ እንፈልጋለን» አሉ ካሊልዛድ።
«ይህን አጋጣሚ እርስ በርሳችሁ እንድትተባበሩ አጥብቄ አስገነዝባችኋለሁ።»
ተሳታፊዎቹ ከአገር ውስጥ ሱኒዎችና ሺአይቶች ሲሆኑ በውጪ አገር ስደት የቆዩ ሌሎችንም የካትታል።
የዮኤስ ባለስልጣኖች ቡድኖቹን ጋበዙ እነርሱም የራሳቸውን ተወካዮች መረጡ።
በርከት ያሉ ኢራቃውያን ጋርነርን የጊዜያዊ አስተዳደሩን የበላይ ሀላፊ አድርጐ የመሾሙን የአሜሪካ ዕቅድ በመቃወም የስብሰባው ተካፋይ ከመሆን ተቆጥበዋል።
ብዙ ሕዝብን ያካተተው የሀይማኖት ቡድን ነገር ግን በሳዳም ሁሴን አስተዳደር ወቅት የተጨቆኑት በሺህ የሚቆጠሩ ሺሀይቶች በናሳርያ ከተማ ባደረጉት ሰላማዊ ሰልፍ ላይ «አይሆንም ለአሜሪካ አይሆንም ለሳዳም» በማለት ሲያዜሙ ነበር።
«ኢራቅ የሚያስፈልጋት የኢራቅ ጊዜያዊ አስተዳደር ነው»
«ከዚህ ውጪ የትኛውም አይነት ነገር የኢራቅን ህዝብ መብቶች መርገጥ እና ወደ ቅኝ አገዛዝ ሥርዓት መመለስ ነው።» ሲሉ የብዙሀኑ ኢራቃዊ ሺአይት ቡድን እና የእስላማዊ አብዮት ከፍተኛ ምክር ቤት መሪ አብዱል አዚዝ ሀኪም አስታውቀዋል።
ሒደቱን ከዚህ የበለጡ ኢራቃውያን ተካፋይ እንደሚሆኑ ተስፋ እንዳላቸውና ይህ በኢራቅ ውስጥ በተመሳሳይ አይነት ከሚካሄዱ ብዙ ስብሰባዎች ውስጥ ገና የመጀመሪያው እንደሆነ የዮኤስ ባለስልጣናት አስምረውበታል።
ስብሰባው የተጠናቀቀው ተወካዮች ከ10 ቀናት በኋላ እንደገና ለመገናኘት እጃቸውን አውጥተው ድምፅ በመስጠት ነበር።
ስማቸው እንዲጠቀስ ያልፈለጉ አንድ ከፍተኛ የዮኤስ ባለስልጣን እንዳሉት ጊዜያዊ አስተዳደሩን ለመምረጥ አንድ ብሔራዊ ኮንፈረንስ ምናልባትም በሳምንት ጊዜ ውስጥ ለማካሄድ ታቅዷል።
ጊዜያዊው አስተዳደር ለኢራቅ ባለስልጣናት ስልጣኑን ከሶስት እስከ ስድስት ወር ባለው ጊዜ ውስጥ ማስረከብ ሊጀምር ይችላል። ነገር ግን መንግስት ለመመስረት ረጅም ጊዜ ይወስዳል አሉ።
«የመገንባት ሒደቱን መጀመር ያለበት ከታች ወደ ላይ መሆን ይገባዋል ይህም አመራሩ ራሱን ለመመስረት ያስችለዋል፣ ከዚያም የምርጫው ሒደት እያለ ይቀጥላል።»
«ሙሉ የምርጫው ሒደት ረዘም ያለ ጊዜ ይወስድ ይሆናል»
የጋርነር የመልሶ ማቋቋምና ሰብአዊ እርዳታ ቢሮ ሰብአዊ እርዳታንና ለአመታት በነበረው ጠርነት እና በተባበሩት መንግስታት ማዕቀብ ሳቢያ የወደሙ ተቋሞችን መልሶ ለመገንባት የሚያስተባብር ሲሆን ቀስ በቀስ ለኢራቃውያን ስልጣንን በማስረከብ በዲሞክራሲያዊ ሥርዓት የተመረጠ መንግስትን ዕውን ማድረግ ነው።
ከሳዳም መወገድ በኋላ የማክሰኞው ስብሰባ ወደ ዚያ ግብ ለሚወስደው ጐዳና የመጀመሪያ እርምጃ ነው።
በተያያዘ ሪፖርት ሼህ አያድ ጀማል አል ዲን የተባሉትና በናስሪያ ከተማ የሺአት ሃይማኖታዊ መሪ ለተወካዮቹ ሃይማኖታዊ ያልሆነና መንግስት እንዲመሰርቱ አጥብቀው አሳስበዋል።
ነገር ግን ሁሴን ሙሳዊ የተባለ የትምህርት ቤት አስተማሪ እንዲህ ሲል ተቃውሟል- «ሀይማኖትን ከመንግስት ሊለያዩ የሚፈልጉ ሁሉ እየቃዡ ነው።»
ሀቴም ሙክሊስ የተባለ የቀድሞ ስደተኛ ደግሞ «አገራችሁ ለእናንተ የምትሰራላችሁ ሳይሆን እናንተ ለአገራችሁ የምትሰሩትን ነገር ጠይቁ» የሚለውን የፕሬዚዳንት ጆን ኤፍ ኬኔዲን አባባል በመጥቀስ ኢራቃውያን ህገ መንግስት እንዲያወጡ፣ የህግ ሥርዓትን እንዲመሰርቱና ወታደሩ ምን አይነት ሚና መጫወት እንዳለበት እንዲያሰላስሉ ጥሪ አቅርቧል።
የኅብረቱ ተወካዮች በኢራቅ የተከሰተውን የደህንነት፣ የውሃና ኤሌክትሪክ ችግሮችን መፍታት እንዲችሉ የተዘረፉና የወደሙ ሆስፒታሎችን መልሶ ማቋቋም የሚቻልበት መንገድ ላይ እንዲመክሩ ጥሪውን አቅርቧል።
«ሰዎች የግል ንብረታቸውን እስከመሸጥ ድረስ እንዲደርሱ በማድረግ ሳዳም አገሯን አሳንሰዋታል» ሲሉ ሙክለስ ገልጿል።
«አሁን አገራችን የምንረከብበት ጊዜ ነው።»
በዩናይትድ ስቴትስ እና በአንዳንድ የኢራቅ ወገኖች መካከል ውጥረት ነግሷል።
የኩርድ ወገኖች በድንበር በኩል የሚገኘውን የራስ-ገዝ አካባቢ ሰፍቶ በነዳጅ ዘይት ሀብታም የሆነችው ከርኩክና በኩርዶች በኩል ያለችውን ሙሶል ከተማ መጨመር አለበት በሚል ጥቃቄ ምክንያት ለመደራደር ፈቃደኛ አልሆኑም።
ያ ደግሞ ለዩናይትድ ስቴትስ ችግርን ይፈጥራል ምክንያቱም የኩርዶች ኪርኩክን መቆጣጠር ለቱርኮች አስጊ ነው - የመገንጠል ፍላጐትን ከማምጣቱም ባሻገር በቱርክ የኩርድ ተገንጣይ ሀይሎችን ያበረታታል።
የኢራቅ ተቃዋሚ ኃይሎች ፍራቻ ዩናይትድ ስቴትስ ሎንደን ያደረገውና በአህመድ ቻላቢ የሚመራው የኢራቅ ብሔራዊ ኮንግሬስን በአዲሱ የኢራቅ አስተዳደር ስም እንዳይሾምባቸው ነው።
ቻላቢ በዩኤስ ጦር አውሮኘላን ወደ ደቡብ ኢራቅ የተወሰደ የመጀመሪያው ኢራቃዊ የጦር ቁስለኛ ሲሆን እርሱና ሌሎች የቡድኑ ከፍተኛ ባለስልጣናት በቅርብ ጊዜ በባግዳድ ውስጥ ለመገናኘት አቅደዋል።
ቻላቢ ወደዚህ እንዲመጣ የተደረገው ለኅብረቱ ጦር ስለሰጠ ነው ሲሉ የዩኤስ ባለስልጣናት ገልፀዋል።
በማክሰኞው ስብሰባ ላይ ቻላቢም ሆነ በርካታ የፀረ-ሳዳም ቡድን መሪዎች አልተገኙም ነገር ግን ተወካዮቻቸውን ልከዋል።
በተቃውሞው ላይ የተሳተፉ ኢራቃውያን ኮንፈረንሱ የእኛን ፍላጐት አይወክልም ሲሉ ተናግረዋል።
ተቃዋሚዎቹ በእንግሊዘኛና በአረብኛ በተፃፉ መፈክሮች የሚወክለን «ሀውዛ» የተባለው በናጃፍ የሚገኘው የሺያት ሀይማኖታዊ ቡድን እንደሆነ ገልፀዋል።
በስብሰባው ላይ ከነበሩት አንዳንዶቹ እንኳን ጋርነር የጊዜያዊ አስተዳደሩን እንዲመራ የማይፈልጉ መሆናቸውን ተናግረዋል።
«አሜሪካኖች የፈለጉትን ቢሉም ቅሉ እኛ ግን ሲቪል አስተዳደር መመስረቱን እንገፋበታለን።»
«በጋርነር የሚመራ አስተዳደር ተቀባይነት የለውም» ሲል ሞዋፋክ አል-ሩቤይ የተባለ አንድ የኢራቅ ዶክተር እና ተቃዋሚ ታጋይ አስታውቋል።
የአሜሪካ ባለስልጣናት የጋርነር አስተዳደር ምን መምሰል እንዳለበት በዝርዝር አስቀምጠውለታል በማለት ከኮነነ በኋላ ምሳሌም ሲሰጥ እያንዳንዱ ሚኒስቴር በወታደር ወይም ሲቪል አሜሪካዊ እንዲመራ የሚለው ይገኝበታል ብሏል።
እያንዳንዱ ሚኒስቴር ሁለት አሜሪካዊ ምክትሎችና ስምንት አማካሪዎች ሲኖሩት በተጨማሪም አራት ኢራቃውያን አማካሪዎች ከውስጥ እና አራት ስደተኛ ኢራቃውያንም እንዲኖሩት ይደረጋል።
የዚህን መግለጫ ያቀናበረው በኩዌት ከተማ የአሶሺዬትድ ፕሬስ ፀሀፊ የሆነው ፖትሪክ ማክዶዌል ነው።
የሩሲያ ወታደራዊ ጋዜጠኛ ጠበቃ በከሐዲነት ስለተፈረደበት ይህ ፍርድ ተገልብጦ ደንበኛውን ተጠያቂ እንዲያደርግ ለመከራከር ረቡዕ ዕለት የይግባኝ ጥያቄ አስገብቷል፤ የእሱ ደንበኛ በየጊዜው ከባለሥልጣን ፊት መቅረብ ቢኖርበትም ባለፈው ዓመት በአመክሮ መፈታቱን የዜና ኤጀንሲዎች ዘግበዋል።
ፍርዱን ውድቅ እንዲያደርግለትና ወንጀሉን በሚመለከት ፖስኮ ተጠያቂ እንዲሆን ፍርድ ቤቱን ጠይቋል ብለዋል።
ፖስኮ በሕገወጥ መንገድ ከፍተኛ ወታደራዊ አዛዦች ባካሄዱት ስብሰባ ላይ በሕገወጥ መንገድ ገብቶ ማስታወሻ ሲጽፍ በመገኘቱ ዲሴምበር 2001 የዋለው ችሎት የአራት ዓመት እስራት ፈርዶበት ነበር።
የጻፈውን ማስታወሻ ድሮ ሲሠራበት ለነበረው ለጃፓን ሚዲያ የማስተላለፍ ዝንባሌ እንደነበረው ወታደራዊ ፍርድ ቤቱ ገልጿል።
ከአመክሮ ጋር የተፈረደበት ፖስኮ ሁለት-ሶስተኛውን የእስራት ጊዜ ካጠናቀቀ በኋላ ባሳየው መልካም ሥነ ምግባር በጥር ወር ተፈቷል።
ሚሊታሪው እየቀጣው ያለው ሬዲዮ አክቲብ ዝቃጮችን ወደ ባሕር መጣልን ጨምሮ የአካባቢ ብክለትን እያስከተለ መሆኑን በመግለጽ እንደሆነ በመናገር ንጹህ ስለመሆኑ ተከራክሯል።
ፖስኮ የተፈታ ዕለት ያቀረበው የመጀመሪያ አቤቱታ ለከፍተኛው ፍ/ቤት ፕሬዚዲየም ፈጽሞ እንዳልደረሰለት ሬዝኒክ መናገሩን ኢንተርፋክስ ገልጿ።
ያቀረበውን ይግባኝ የወታራዊ ፍ/ቤት ቦርድ በችሎት ለማየት እምቢተኛ መሆኑን ጠበቃው ተናግሯል።
ሬዝኒክ አዲሱን አቤቱታውን በቀጥታ ለከፍተኛው ፍ/ቤት ሊቀመንበር ለቭያቸስላቭ ሌቤዴቭ እንዳቀረበና «የወታደራዊ የፍርድ ሥርዓት በፖስኮ ላይ የተሳሳተ አመለካከት ስላለው» ጉዳዩ በወታደራዊ ዳኞች እንዳይታይ መጠየቁን ኢንተርፋክስ ዘግቧል።
ለአውሮፖና ለዩሮ እስያ የዩ.ኤስ ረዳት የውጭ ጉዳይ ሚኒስትር ማክሰኞ ዕለት እንደተናገሩት ኢራቅን መልሶ ለመገንባት ለሚረዱት የአሜሪካ ኩባንያዎች የተቋራጭ ተቋራጮችን በመምረጥ በኩል የዩ.ኤስ መንግሥት እጁን አያስገባም።
«ያሠራሩ ሁኔታ ገንዘቡን የምታወጣው ዩ.ኤስ እንደመሆኗ መጠን ለመነሻ የተወሰኑ ኮንትራክተሮች ወደ አሜሪካ ኩባንያዎች እንዲገቡ ተደርጓል።
እነዚያ ኩባንያዎች ለሚፈልጉት ለማንኛውም ኩባንያ የተቋራጭ ተቋራጭ መሆን ይችላሉ» አለች ኤልዛቤት ጆንስ።
መግለጫውን የሰጠችው ከፖርቹጋል ፖርላማ ቃል አቀባይ ከጆአኦ ሞታ አማራል ጋር ከተገናኘች በኋላ ነበር።
«የዩ.ኤስ መንግሥት የሚያደርገውን አድርጓል፦ ሂደቱን ለዓለም አቀፍ ኩባንያዎች ክፍት አድርጓል።
ንግዱን ለመምራት አንችልም» ብላለች ጆንስ።
«አንድ ጊዜ የንግድ ሐሳብ እስከሆነ ድረስ ዓለም አቀፋዊ የጨረታ ሂደቶች ተግባራዊ ይሆናሉ።»
ጆንስ ከመከላከያ ሚኒስትሩ ከፖውሎ ፖርታስ ጋር ማክሰኞ ዕለት ተገናኝታለች፤ ረቡዕ ዕለት ከፖርቹጋል ከመውጣቷ በፊት ከውጭ ጉዳይ ሚኒስትሩ ከአንቶኒኦ ማርቲንስ ዳ ክሩክ ጋር ተገናኝታለች።
50 የሚሆኑ የፖርቹጋል ኩባንያዎች - ብዙዎቹ በግንባታ መስክ የሚሰማሩ ናቸው - የኢራቅን መልሶ ግንባታ ለማገዝ የተቋራጭ ተቋራጭ ለመሆን አመልክተዋል በማለት የፖርቹጋል ሚዲያ ገልጿል።
ሳዳም ሁሴንን ከሥልጣን ለማውረድ ዩ.ኤስ መራሹ ጦርነት የፖርቹጋል መንግሥት በመደገፉ ጥቅም እንደሚያገኙ ብዙዎቹ ተስፋ አድርገዋል።
እንዲሁም ፖርቹጋል የዩናይትድ እስቴትስ፣ የእንግሊዝና የእስፔን መሪዎች አዞሬስ ደሴት ውስጥ የተደረገውን ቅድመ ጦርነት የመሪዎች ስብሰባ አስተናጋጅ ነበረች።
ሩዶልፍ ጉሊያኒ ጓደኛውን ጁዲት ናትሃንን ግንቦት 14 ከሥራ በተባረረው ከንቲባ አሮጌ ቤት በግራሴ ማንሲኦን ሊያገባት ነው።
ማክሰኞ ዕለት ዜናው የተላለፈው በጉሊያኒ ቃል አቀባይ በሰኒ ሚንዴል ነው።
በእሱ ቦታ የተተካውን ከንቲባ ሚቻኤል ብሉምበርግ ሥነ ሥርዓቱን ያስፈጽማል።
58 ዕድሜ ያለው ጉሊያኒ ለቀድሞዋ ነርስ ለናትሃኒ የጋብቻ ጥያቄ ያቀረበው በህዳር ለሥራ ጉብኝት ወደ ፖሪስ በሄዱበት ወቅት ነበር፤ ይህም የሆነው ከ20 ዓመት ጋብቻ በኋላ ባለቤቱን ዶና ሃኖቨርን ከፈታ ከአምስት ወራት በኋላ ነበር።
ባለፈው ዓመት በተደረገለት ቃለ መጠይቅ ጉሊያኒ እንደተናገረው በደረሰበተ የፕሮስቴት ካንሰርና ከተማዋን ተረክቦ በሚመራበት ወቅት ናትሃን «ከፍተኛ የሞራል ድጋፍ» ታደርግለት ነበር።
11 አሸባሪዎች በዓለም የንግድ ማዕከል ላይ ጉዳት አደረሱ።
«እኛም ከአጠገቡ ነበርን» አለ ጉሊያኒ።
«ከዚያም መከራችንን አየን።»
ጉሊያኒና ናትሃን በአንድ ላይ ሆነው ለሕዝብ መታየት የጀመሩት በግንቦት 2000 ነበር።
እሱና ሃኖቨር ሕጋዊ ፍች ለማድረግ በሂደት ላይ መሆናቸውን ከገለጸ በኋላ ወዲያውኑ ነበር።
የፍችው ሂደት በሕግ እየታየ በነበረበት ጊዜ በከንቲባው ሕጋዊ መኖሪያ በግራሴ ማንሲኦን ውስጥ የጁሊያን ልጆች እስካሉ ድረስ ናትሃን በዚያ ቤት ውስጥ መግባት እንደማትችል ዳኛው ፈረዱ።
ጉሊያኒና ሃኖቨር ዕድሜአቸው ከ18 ዓመት በታች የሆነ አንድሪውና ካሮላይን የተባሉ ሁለት ልጆች አሏቸው።
የፍችው ስምምነት ለሃኖቨር ከ $6.8 ሚሊዮን በላይ እንዲከፍል ጁሊያኒን ጠይቆታል።
53 ዓመት የሆናት ሃኖቨር «ዝነኛ ቤቶችና መደበቂያዎች» በሚል ርዕስ በቴሌቪዥን የሚቀርበው ፕሮግራም አስተናጋጅ ናት።
ባለፈው ወር እሷና እጮኛዋ--የድሮ የ2ኛ ደረጃ ት/ቤት ፍቅረኛዋ--ለሠርጋቸው የመዚቃ ባንድ ለመከራየት ሲሄዱ እግረ መንገዳቸውን በዚህ በጋ በኒው ዮርክ ከተማ አካባቢ ጋብቻቸውን እንደሚፈጽሙ በመግለጽ ጋዜጠኞችን ጋብዘዋል።
ጉሊያኒ ከሁለተኛዋ የአጐቱ ልጅ ከሪጊና ፔሩጊ ጋር የፈጸመው ጋብቻ ለ14 ዓመት ያህል ቆይቷል።
ሁለተኛዋ የአጐቱ ልጅ ስታገባ አስፈላጊውን የቤተክርስቲያን ፈቃድ ተጋቢዎቹ ባለማቅረባቸው ምክንያት የካቶሊክ ቤተ ክርስቲያን ሽሮታል።
ናትሃን የግድግዳ ወረቀት ሻጪውን ብሩስ ናትሃንን በ1992 ፈትታለች።
ከ18 ዓመት በታች የሆነች ሴት ልጅ አለቻቸው።
የጉሊያኒና የናትሃን ሠርግ ለብሉምበርግ የመጀመሪያው ነው የሚሆነው፤ ይህ ሰው በሠርጐች ላይ ላለመገኘት የሚከተለውን ፖሊሲ የሚሽርበት ነው ብሏል የብሉምበርግ ቃል አቀባይ ኢድ እስካይለር።
ጉሊያኒ ሥራ ላይ ባለበት ወቅት በየጊዜው በሠርግ ላይ ቡራኬ ይሰጥ ነበር።
«ከንቲባው በሚያቀርቡለት ጥያቄ ይኮራል» ብሏል እስካይለር።
ዩናይትድ እስቴትስና ብሪታንያ የተባበሩት መንግሥታት በኢራቅ ሰላም አስከባሪነት ሳይሆን፣ በሰብአዊ እርዳታ ሚና እንዲኖራት የሚያደርግ ውሳኔ እያዘጋጁ ነው በማለት በዩ.ኤስ ፕሬዚዳንት ጆርጅ ቡሽ አስተዳደር ከፍተኛ ባለሥልጣን አርብ ዕለት ተናግረዋል።
በተናጠል ዩናይትድ እስቴትስ የኢራቅን ወታደራዊና ሰብአዊ እርዳታ ተልእኮ በሶስት ክፍል በመክፈል በአሜሪካ፣ በብሪታንያ በፖላንድ እዝ ሥር እንዲሆን አድርጋለች በማለት ስማቸው እንዲገለጽ የማይፈልጉት እኒሁ ባለሥልጣን ተናግረዋል።
ስድስት የአውሮፖ አገሮች በእንግሊዝና በፖላንድ የጦር ይዞታዎች ዓለምአቀፋዊ ጠንካራ ኃይል ለመመሥረት ወታደሮችን አዋጥተው ለመስጠት ተስማምተዋል ሲሉ ባለሥልጣኑ ገልጸዋል።
ረቂቅ ውሳኔው ስደተኞችንና ተፈናቃይ ሰዎችን በመርዳት፣ በመልሶ ግንባታና በሰብአዊ እርዳታ እረገድ የተባበሩት መንግሥትት የሚኖረውን ሚና ይገድባል ብለዋል ባለሥልጣኑ።
ዩናይት እስቴትስና ብሪታኒያ መቼ ለሕዝብ እንደሚገለጽ ፕሮግራም ባይወጣም ለውሳኔው ከቀረቡ ጥቂት ጥቃቀን ማብራሪያዎች በስተቀር በሌሎቹ በሁሉም በስማምተዋል ብለዋል ባለሥልጣኑ።
የተባበሩት መንግሥታት ባለሥልጣናት ሰብአዊ እርዳታ ለመስጠት አስቀድመው ኢራቅ ገብተዋል።
የተባበሩት መንግሥታት ዋና ፀሐፊ ኮፊ አናን በዚህ ሳምንት እንደተናገሩት ንጹ የኢራቅ ፖለቲካ እንዲያንሰራራ አስተዋጽኦ ለማድረግ ቢችልም እንኳል ከጦርነት በኋላ ያለችውን ኢራቅ የመቆጣጠር ፍላጐት የለውም ብለዋል።
የደኀንነት ጥያቄን እንውስድ።
በዚህም የተባበሩት መንግሥታት እጁን የማስገባት ፍላጐት ያለው አይመስለኝም» ብለዋል አናን።
«የባበሩት መንግሥታት ኢራቅ ሙሉ በሙሉ ለመያዝና ለማስተዳደር ፈልጓል የሚል አስተያየት ነበር፤ ይህም እንዲሁ እውነት አልነበረም።»
የተባበሩት መንግሥታት ከሰብአዊ እርዳታ ባሻገር አስተዋጽኦ ማድረግ የሚችለው ፖለቲካዊ ሁኔታዎችን ማመቻቸት ነበር» ብለዋል አናን።
የቀረበው ረቂቅ ውሳኔ ከታሊባን አገዛዝ በኋላ የአፍጋኒስታንን መንግሥት ለመመሥረት የረዳውንና የዚህ አይነቱን ስብሰባ ያደረገውን የተባበሩት መንግሥታትን በሚደግፉ ሌሎች የተባበሩት መንግሥታት የፀጥታው ምክር ቤት አባላት በኩል ምናልባት ተቃውሞ ሊያጋጥመው ይችላል።
የዩ.ኤስ መከላከያ ሚኒስትር ዶናልድ ኤች ራምስፊልድ ኢራቅን፣ አፍጋኒስትንና የፋርስ ባሕረ-ሰላጤ አገሮችን ጐብኝተው እንደተመለሱ አርብ ዕለት ከጠቅላይ ሚኒስትር ቶኒ ብሌየርና ከመከላከያ ሚኒስትር ጊኦፍ ሁን ጋር ተገናኝተው ስለውሳኔው ተወያይተዋል።
የባበሩት መንግሥታት ሚና እንደሚጫወት ግን ያንን ሚና የሚዘረዝረውን ረቂቅ ውሳኔ ለሕዝብ ይፋ እንደማያደርግ ተስፋ ማድረጋቸውን ራምስፊልድ በኋላ ተናግረዋል።
ራምስፊልድን በሂትሮው የአውሮኘላን ማረፊያ ለጋዜጣዊ መግለጫ የተቀላቀሏቸው ሁን እንዲሁ ስለ ረቂቅ ውሳኔው ምንም አልተናገሩም።
በኢራቅ «ወደፊት ስለሚደረገው ግስጋሴ ባለተስፋ መሆናችንን ትክክል ነን» ብለዋል ሁን ሲናገሩ።
መቼ እንደሚሆን ግልጽ አይሁን እንጂ ጠንካራ ዓለም አቀፋዊ ኃይሎች በተቻለ መጠን በቅርቡ ወደ ኢራቅ ይላካሉ በማለት የዩ.ኤስ ባለሥልጣን ተናግረዋል።
እነዚያ ወታደሮች ሥርዓት እንዲመለስና እንዲጠበቅ፣ እንዲሁም እንደ የውሃ ማከፋፈያዎችና የኤሌክትሪክ ኃይሎች እድሳት፣ ምግብና የመድሀኒት ዕርዳታ ማከፋፈል ያሉ ሰብአዊ ፕሮጀክቶችን በመቆጣጠር ተግባር ይሰማራሉ።
ወታደሮችን የሚያዋጡ ስድስት አገሮች ጣሊያን፣ እስፔን፣ ዩክሬን፣ ዴንማርክ፣ ኔዘርላንድስና ቡርጋሪያ ናቸው ሲሉ ባለስልጣኑ ገልፀዋል።
የእነዚህ አገሮች ተወካዮች ከእንግሊዝ ባለሥልጣናት ጋር እ.ኤ.አ ግንቦት 7 እንዲሁም ከፖላንድ ባለሥልጣናት ጋር ግንቦት 12 ይሰበሰባሉ፤ ዓላማውም እያንዳንዱ አገር አስተዋጽኦ የሚያደርገው ምን ዓይነት ኃይሎችን እንደሆነና በእንግሊዝ ወይም በፖላንድ እዝ ሥር መሆን አለመሆናቸውን ለመወሰን ነው።
በዩ.ኤስ በኩል ያለው ጠንካራው ጦር የአሜሪካን ወታደሮች የሚይዝ ይሆናል።
ያ ጓድ 20000 የሚደርሱ ወታደሮች ያለው ክፍለ ጦር ሲይዝ የሁለቱ ጦር ይዞታዎች ወታደራዊ ጥንካሬ ገና የሚወሰን ይሆናል ብለዋል ባለሥልጣኑ።
ዓለምአቀፋዊው ተቆጣጣሪ ኃይል በዩ.ኤስ የጦር አዛዥ በጄኔራል ቶሚ ፍራንክ ሥር ይሆናል።
ቢያንስ ለመነሻ የቅንጅቱ ጠንካራ ኃይሎች ኢራቅ ውስጥ ያሉትን 135000 የአሜሪካ ወታደሮች የሚተኩ ሳይሆን የሚጨመሩ ናቸው ብለዋለ ባለሥልጣኑ።
ጠንካራው ኃይል ደኀንነትን በማስጠበቅና ሰብአዊ እርዳታን በመስጠት ላይ የሚያተኩር ሲሆን ሌሎቹ የዩ.ኤስ ወታደሮች ኢራቅ ውስጥ ያሉትን የሳዳም ሁሴን መንግሥትንና የታጠቁ ወገኖች ቅሪቶችን በመመንጠር ላይ የሚያተኩር ይሆናል።
የሆነ ሆኖ ጠንካራ ጦር ለመመሥረት ለሚደረገው ጥረት ሌሎች አገሮች ተጨማሪ ወታደሮች ባዋጡ ቁጥር በኢራቅ ውስጥ የሚፈለጉት የዩ.ኤስ ወታደሮች ቁጥር እየቀነሰ ይሔዳል ብለዋል ራምስፊልድ።
የባበሩት መንግሥታት ውሳኔና ዓለምአቀፉ የደኀንነት ኃይል ሁለቱም ተነጥለው እንዲቀሩ ባለው ዕቅድ ሶስቱ የዩ.ኤስ አገሮች ፈረንሳይ፣ ጀርመንና ሩሲያ የኢራቅን ጦርነት በኃይል ተቃወሙ።
ወታደር ለመላክ የተስማሙት አንዳንድ የኔቶ አባል አገሮች ለዚህ ተግባር ኔቶ ሥልጣን እንዲሰጣቸው ሳይፈልጉ አይቀሩም ብለዋለ ባለሥልጣኑ።
የዚህ ዓይነቱ የሥልጣን ማግኘት ጥያቄ በኀብረቱ የመከላከያ ዕቅድ አውጭ ኮሚቴ በኩል የሚቀርብ ሲሆን ፈረንሳይን አይጨምርም ብለዋል ባለሥልጣኑ።
ለዓለም አቀፋዊው ጠንካራ ኃይል የወጣው ረቂቅ የተወሰነው በአብዛኛው የኔቶ አባሎች ባሉበትና የ 16 አገሮች ተወካዮች በተገኙበት ሲሆን ሁን በሰብሳቢነት በጠራው በረቡዕ ዕለቱ ስብሰባ ላይ ነበር።
ፊሊፒንስ፣ ደቡብ ኮሪያ፣ ኳታርንና አውስትራሊያን ጨምሮ ሌሎች አገሮች እንደ መስክ ሆስፒታሎች፣ መሀንደሶች፣ ፈንጂ አስወጋጅ ቡድኖች ወይም የኑክሊየር፣ የባዮሎጂካዊና የኬሚካል ጦር መሣሪያ አዋቂዎች ያሉትን ሌሎች እርዳታዎች ለመካክ ተስማምተዋል።
የዩ.ኤስ፣ የፖላንድና የእንግሊዝ የጦር ይዞታዎች በኢራቅ ውስጥ የሚገኙ የጐሳ፣ የሃይማኖት፣ የነገድና የፖለቲካ ቡድኖችን ከግንዛቤ ውስጥ ለማስገባት ይገደዳሉ። ባለስልጣኑ እንዳሉት።
ለምሳሌ በሰሜን ኢራቅ በአብዛኛው ክፍል በብዛት የሚገኙት የኩርዶች ጐሳ ቢሆኑም በባግዳድ ውስጥ እንዲሁ በርካት የኩርድ ጐሳዎች አሉ።
አንዳንድ የአረብ አገሮችም ጭምር ኢራቅን በማጠንከሩ ተግባር ውስጥ ሚና ለመጫወት ይፈልጋሉ፤ ነገር ግን የፖለቲካ፣ የሃይማኖትና የጐሳ ሁኔታዎችን ከግንዛቤ ውስጥ በማስገባት ወታደሮቻቸውን ለመላክ ፈቃደኛ ሆነው አልተገኙም ብለዋል ባለሥልጣኑ።
በባሕረ-ሰላጤው የኀብረት ምክር ቤት ውስጥ ያሉ አገሮች ለሚደረገው ጥረት ገንዘብ ለመስጠት ፈቃደኛ ሆነዋል።
ራምስፊልድ በተጨማሪ አርብ ዕለት በመካከለኛው ምሥራቅ የአሜሪካ አጋር ከሆኑት ከዮርዳኖሱ ንጉሥ አብዱላህ ጋር ተገናኝተዋል።
የመከላከያ ባለሥልጣኖች እንዳሉት ወደ ዮርዳኖስ ወይም እስራኤል ሚሳየል እንዳይተኮስ ለመከላከል ወደ ምዕራብ ኢራቅ ለሚገባው ለዩ.ኤስ ድንገተኛ ጥቃት-ፈጻሚ ልዩ ጦር እርዳታ አድርጋለች።
ራምስፊልድ ሁለቱ ስለምን እንደተወያዩ አልገለጹም።
ሐሙስ ዕለት ደቡብ እስፔን የባሕር ጠረፍ ሰው በሰው ላይ በተደራረበባት ጀልባ የደረሱትን ብዙ ነፍሰ ጡር ሴቶችንና የሰውነታቸው ሙቀት ከተለመደው በታች በመውረዱ የሚሰቃዩትን ሰዎች ጨምሮ 33 የአፍሪካ ስደተኞችን ወሰኑን ሳያልፉ ደርሶ የያዛቸው መሆኑን ፖሊስ ገልጿል።
በነፋስ በተጠራረገው የደቡብ ጫፍ ሲንከራተቱ የተገኙትን አዙሮአቸው ለመውደቅ የተቃረቡትን ሴቶች ተሸክሞ ለመውሰድ ሲታገሉ የነበሩትን ፖሊሶች ድራማዊ ፎቶግራፍ የእስፔን ሚዲያ ማሳየቱን የሕዝብ ጥበቃ ባለሥልጣናት ለእስፔን የዜና ኤጀንሲዎች ገልጸዋል።
በሰው ልጆች ለመገነድና በዞዲያክ ጀልባ ከአፍሪካ አቋርጠው ወደ እስፔን አምጥተዋል ተብለው የተጠረጠሩትን ሁለት የሞሮኮ ሰዎችን ፖሊስ ማሰሩን ኢፌ ተናግራል።
ስደተኞች ናቸው ከተባሉት 26ቱ ከሰሃራ በታች ካለ የአፍሪካ አገር የመጡ ሲሆን ከእነዚህም ስድስቱ ሴቶችና ሰባቱ ወንዶች ከሰሜን አፍሪካ አገሮች የመጡ መሆናቸውን ፖሊስ ተናግሯል።
የቀይ መስቀል ባለሥልጣናት ከቦታው ተገኝተው የመጀመሪያ እርዳታ አድርገውላቸዋል፤ የተያዙትም ወደ አገራቸው የሚመለሱበት ሁኔታ ወደሚያጣራው መንግሥታዊ አካል ተወስደዋል።
በብዙ አሥር ሺ የሚቆጠሩ ምስኪን አፍሪካውያን አደገኛውን የጂብራልተርን እስትሬት በማቋረጥ ወደ ዋናው መሬት በመድረስ ወይም አትላንቲክ ውስጥ ወደ ካናሪ ደሴት ለመድረስ ወደ ሰሜን ምዕራብ በጀልባ በመጓዝ በያመቱ በሕገ ወጥ መንገድ እስፔን ውስጥ ለመግባት ሙከራ ያደርጋሉ።
እስፔን ውስጥ ዝቅተኛ ሥራ እየሠሩ የተሻለ ሕይወት ለመምራት ይፈልጋሉ ወይም ወደ አውሮፖ ለመሄድ እስፔንን መረማመጃ ያደርጋሉ።
አብዛኛዎቹ ሾልከው ለመግባት ሲሞክሩ ይያዛሉ፤ ሌሎችም አንዳንዶቹ በዚሁ ሙከራ ይሞታሉ።
የኮሚኒስቷ አገር ሰሜን ኮሪያ ከኒውክሌር ጦር መሣሪያ እራሷን ነፃ እንድታደርግ የገባችውን የመጨረሻ ሕጋዊ ግዴታ መሬት ቆፍራ ከቀበረች በኋላ ወታደሮቿ በማርች ውስጥ በዩ.ኤስ ሄሊኮኘተር ላይ የጨረር ሞገድ የሚረጭ መሣሪያ ሳትተኩስ እንዳልቀረች የዩ.ኤስ ባለሥልጣን ማክሰኞ ዕለት ገልጿል።
ሄሊኮኘተሯ ከባድ ምሽግ ባለበት በሁለቱ ኮሪያዎች ወሰን አጠገብ በመብረር ላይ እንዳለች ተቆጣጣሪዎቹ ያልታወቀ ዓይነት ጨረር የሚረጭ መሣሪያ መኖሩን የሚያመለክት መረጃ መኖሩን እንዳገኙ ስማቸው እንዳይገለጽ የፈለጉ የዩ.ኤስ ወታደራዊ ባለሥልጣን ተናግረዋል።
በተፈጠረው ሁኔታ የተጐዳም ሰው ሆነ የተበላሸ መሳሪያ አልነበረም።
ሰሜን ኮሪያ ዩ.ኤስ የውሉን አቅጣጫ ለውጣለች በማለት ወንጅላ በኮሪያ ባሕረ-ገብ መሬት የኒዩክሊየር መሣሪያ መጠቀም እንደማይቻል በ1992 ከደቡብ ኮሪያ ጋር የተደረሰበት ስምምነት መሻሩን ማክሰኞ ዕለት ተናግራለች።
የኮሪያን ባሕረ-ገብ መሬት ከኒውክሊየር መሣሪያ ነፃ ለማድረግ በሁለቱ ኮሪያዎች የወጣው መግለጫ በኒውክሊየር ጦር መሣሪያ ለማፈን ዩ.ኤስ በምትከተለው የተንኮልና የጠላትነት ፖሊሲ ምክንያት የማይንቀሳቀስ ሰነድ ሆኗል ሲል የሰሜን ኮሪያው ይፋ ዜና ወኪል ኬሲኤን ኤ አስታውቋል።
ኮሕዲሪ የሚለው ምህጻረ ቃል የኮሪያ ሕዝባዊ ዲሞክራሲያዊ ሪፐብሊክ ማለት ሲሆን የሰሜን ኮሪያ ህጋዊ ስያሜ ነው።
መግለጫው የወጣው የዩ.ኤስ ፕሬዚዳንት ጆርጅ ደብልዩ ቡሽና የደቡብ ኮሪያው ፕሬዚዳንት ሮህ ሙሰላ ሰሜን ኮሪያን የኑክሊየር ፕሮግራም ለመወያየት ዋሽንግተን ውስጥ ረቡዕ ለመገናኘት ባቀዱበት ጊዜ ነው።
ሰሜን ኮሪያ የአውቶሚክ የጦር መሣሪያ ለማምረት እስከታገደች ድረስ ስምምነቱ የመጨረሻው ሕጋዊ ግዴታ ሆኖ ይቆያል።
በዚህ ዓመት በጥር ወር ሰሜን ኮሪያ የኒውክሌር ጦር መሣሪያ ማስፋፋትን ከሚከለክለው ዓለም አቀፍ ስምምነት ራሷን አገለለች።
ስሙ እንዳይገለፅ የፈለገ አንድ የዩ.ኤስ ወታደራዊ ባለሥልጣን ሰሜን ኮሪያ ዮ.ኤስ $580 ሚሊዮን የሚያወጣ ሚሳኤል ለኢራን፣ ፓኪስታን፣ ሊቢያ፣ ሶሪያ፣ ግብጽ፣ የመንና የተባበሩት አረብ ኢሚሬቶች በ2001 ሳትልክ እንዳልቀረ ታምኖበታል ብሏል።
በታህሳስ የመን እንዲራገፍ በመርከብ የተጫነው የሰሜን ኮሪያ ሚሳኤል ከአረቢያ ባሕር ሲደርስ ተይዟል።
ጆርጅ ቡሽ ከኢራቅና ኢራን ጋር ደምረው «የኃጢያት የቃል ኪዳን አገሮች» አካል ናት ብለው የቆጠሯትን የኮሚኒስት አገር ዩ.ኤስ ልታጠቃት አቅዳለች በማለት ሰሜን ኮሪያ ከሳለች።
እንዲሁም አገሪቷን «በሩቅ ምሥራቅ ውስጥ ከፍተኛ ኒውክሊየር የተከማቸባት ምሽግ» ለማድረግ የዩ.ኤስ ጦር በርካታ የኒውክሊየር መሣሪያዎችን አስገብቷል በማለት የቆየውን ውንጀላዋን አድሳ አቅርባለች።
ዋሽንግተን የተከሰተውን የኒውክሊየር ቀውስ በውይይር ለመፍታት መፈለጓን ብትናገርም እንኳን የዩ.ኤስ ባለስልጣናት ግን ወታደራዊ ሀይል የመጠቀም አማራጭን አላስቀሩትም።
«የኮሪያን ባሕረ-ገብ መሬት ከኒውክሊየር የጦር መሣሪያ ነፃ ለማድረግ የተጀመረው ጥረት ዩ.ኤስ በኮሪያ ሕዝባዊ ዲሞክራሲያዊ ሪፐብሊክ ላይ የላትን የጠላትነት ፖሊሲ እስካላስወገደች ድረስ ከንቱ ሕልም ሆኖ እንደሚቀር ሰሜን ኮሪያ ከልብ ታምናለች» ሲል ኬሲ.ኤን.ኤ ገልጿል።
«ጦርነት ሊገታና የአንዲት አገር ሉዓላዊነትና የሕዝቦቿ ደኀንነት ሊጠበቅ የሚችለው ያች አገር---- ማንኛውንም ዓይነት የተራቀቀ የጦር መሣሪያ በመጠቀም የሚደርስባትን ጥቃት በቆራጥነት የሚመክት እንደብረት የጠነከረ ወታደራዊ ኃይል ሲኖራት ብቻ መሆኑን» ዩ.ኤስ በኢራቅ ላይ የፈጸመችው ወረራ ትምህርት ሰጥቷል ብሏል።
ኒውዮርክ ውስጥ የደቡብ ኮሪያ ፕሬዚዳንት ሮህ ሲናገሩ ሰሜን ኮሪያ የኒውክሌር መሣሪያ ለመሥራት ያላትን ግስጋሴ በፍጹም በቸልታ አልመለከተውም፤ ግን ሲኡልና ዋሽንግተን ከሰሜን ጋር ስለኒውክሊየር ያለው ግትር አቋም «በማንኛውም መንገድ ቢሆን» በሰላም እንዲፈታ ተስማምተዋል ብለዋል።
«የኒውክሊየር ዕቅዷን ትታ ኃላፊነት የሚሰማት የዓለም አቀፍ ማኀበረሰብ አባል እንድትሆን በፒዮንግያንግ ላይ የተጣለ ተግባር ነው» ብለዋል።
«ሰሜን ኮሪያ ይህን መንገድ ስትከተል የኮሪያ ሪፐብሊክና ዓለም አቀፍ ማኀበረሰብ አስፈላጊውን ድጋፍና ትብብር ያደርጉላታል።»
የሮህ ቃል አቀባይ ጁሊያን ሊ እንደተናገረችው ቤጂንግ ላይ ከዩ.ኤስ ባለሥልጣን ጋር ባለፈው ወር የተደረገውን ውይይት ተከትሎ ሰሜን ኮሪያ ያወጣችው መግለጫ ለድርድር የመገፋፊያ ሕሳብ ሊሆን ይችላል።
ቤጂንግ ላይ በተደረገው ውይይት የዩ.ኤስ ባለሥልጣኖች ሲናገሩ ሰሜን ኮሪያ የኒዩክሊየር ጦር መሣሪያ እንዳላትና ቅሪቱንም 8,000 ኒውክሊየር ዘሮችን የሚይዝ ዘንግ እንደሠራችበት ገልፃለች ብለዋል----ይህም በወራት ውስጥ በርካታ አወቶሚክ ቦምቦችን መሥራት የሚያስችል እንቅስቃሴ ነበር።
እንደ ዩ.ኤስ ባለሥልጣናት ገለጻ ከሆነ በምትኩ የደኀንነት ዋስትናና ኢኮኖሚያዊ እርዳታ ከተሰጣት ሰሜን ኮሪያ የኒውክሊየርና የሚሳይል ፕሮግራሟን ለመተው ፈቃደኛ ናት።
ኮሪያ ከዋሺንግተን ጋር በ1994 ያደረገችውን ስምምነት በመጣስ ኀቡዕ የኒውክሊየር ፕሮግራም ያላት መሆኑን አምናለች በማለት በጥቅምት ወር ዋሺንግተን በመናገሯ የኒውክሊየር ቀወሱ ተጧጧፈ።
በአገሪቷ ዉስጥ እየተስፋፋ የመጣዉን አሸባሪነት በመስጋት ኢምባሲያቸዉን እንዲዘጉ ዩ.ኤስ፣ እንግሊዝና ጀርመን ቢወስኑም አዉስትራሊያ ሳዉዲ አረቢያ ያለዉን ኢምባሲዋን ክፍት ታደርጋለች።
የዉጭ ጉዳይ ሚኒስትር አሌክሳንደር ዶውነር ዋና ከተማ በሚጎበኙበት ዋዜማ በአዉስትራሊያ ኢምባሲ ያለዉ ደህንነት በበቂ ሁኔታ ነዉ ብለዋል።
«በሪያድ ባለዉ የአዉስትራሊያ ኢምባሲ በበቂ ሁኔታ አስፈላጊ ደህንነት አለን አምባሳደሩም በቂ ደህንነት አለ ብለዉ ያስባሉ» በማለት ዶዉነር ለአዉስትራሊያ ሬዲዮ ኮርፖሬሽን ተናግረዋል።
አዉስትራሊያ ከዋሽንግተን የልብ አጋሮች መካከል አንዷ ናት።
ካምቤራ አፍጋኒስታን ዉስጥ በሽብርተኝነት ላይ በሚካሄደዉ ጦርነት እንዲዋጉ ወታደሮችን ልካለች ጎን ለጎንም ጦሯን ከእንግሊዝና ዩ.ኤስ ወታደሮች ጋር በኢራቅ እንዲሰለፉም አድርጋለች።
ኒዉዚላንድም እንዲሁ በሳዉዲ የሚገኘውን ኢምባሲዋን ለመዝጋት አስቸኳይ እቅድ የላትም።
እ.ኤ.አ ግንቦት 12 ቀን ሪያድ አካባቢ ባሉ ሦስት መኖሪያ ሰፈሮች ተከታታይ የሚመስሉ የአጥፍቶ ጠፊ ጥቃቶች ከተፈጸሙ በሀላ በተደረገዉ አሰሳ ሦስት የአልቃይዳ ተጠርጣሪ ነዉጠኞች ጂዳ፣ ሳዉዲ አረቢያ ተይዘዉ መታሰራቸዉን የሳዉዲ የደህንነት ባለስልጣኖች ማክሰኞ ዕለት ገልጸዋል።
የቦምቡ ፍንዳታ 9 የቦምብ አጥቂዎችን፣ 8 አሜሪካኖችንና 2 እንግሊዞችን ጨምሮ -- 34 ሰዎችን ገድሏል ወደ 200 የሚደርሱ ሰዎችንም አቁስሏል።
በዚህ ሳምንት መጀመሪያ ላይ የሳዉዲና የዩ.ኤስ ባለሥልጣኖች እንደተናገሩት የኦሳማ ቢላደን አልቃይዳ ቡድን በዩ.ኤስ ወይም አሜሪካ በባህር-ማዶ አገራት ባላት ፍላጎት ላይ አዲስ ጥቃት እንደሚያደርስ ትኩስ መረጃዎችን አግኝተዋል።
የእስራኤልና የፍልስጤም መሪዎች በመካከለኛው ምሥራቅ የሰላም ዕቅድ ላይ ለመነጋገር በሚንቀሳቀሱበት ጊዜ ዌስት ባንክ ውስጥ ማክሰኞ ዕለት በተቀሰቀሰው ግጭት የእስራኤል ወታደሮች 16 ዓመት የሆነውን አንድ ወጣት ገድለው ዕድሜአቸው 7 እና 9 የሆኑ ሁለት ሴቶች ልጆችን በከባድ ሁኔታ አቁስለዋል።
ተኩሱ -- የተጀመረው የእስራኤል ጦር ሠራዊት እንደተናገረው ፍልስጤማውያን ድንጋይና እንዲፈነዳ ሆኖ የተዘጋጀ ጠርሙስ በመወርወራቸው የተነሣ አጸፋዊ እርምጃ ለመውሰድ ነው--የተጀመረው የእስራኤል ጠቅላይ ሚኒስትር ኤሪኤል ሻሮን ሁለቱን ባላንጋራዎችና አክራሪ አጋሮቻቸውን በማሳፈር እስራኤል የዌስት ባንክ ይዞታዋን መልቀቅ አለባት በማለት ከገለጹ በኋላ በማግስቱ ነበር።
የሻሮን አስተያየትና የሰላም «የመንገድ ማፕ» የተባለውን በመሠረቱ እስራኤል መቀበሏ ዛሬ ነገ እየተባለ የዘገየውን የሰላም ስምምነት በአቋራጭ እንዲጀመር ያደርጋል ተብሎ ተገምቶ ነበር።
በሻሮንና በፍልስጤም አቻቸው ማህሙድ አባስ የመሪዎች ስብሰባ ረቡዕ ዕለት ይካሄዳል ተብሎ ታቅዶ ነበር፤ ግን ስለመዘግየቱ እርስ በርስ የሚወነጃጀሉት የእስራኤልና የፍልስጤም ባለሥልጣናቱ እንደተናገሩት ስብሰባው ለሌላ ጊዜ ተላልፏል።
ባለሥልጣናቱ እንዳሉት አዲስ ቀን አልተወሰነም፤ ስብሰባው ሐሙስ ዕለት እንደሚደረግ የእስራኤል ሬዲዮ ገልጿል።
ከፕሬዚዳንት ጆርጅ ደብሊዩ ቡሽ ጋር የሚደረገው የሶስትዮሽ የመሪዎች ስብሰባ ምናልባት ዩርዳኖስ ውስጥ በሚቀጥለው ሳምንት መጀመሪያ ላይ ይካሄዳል።
ማክሰኞ ዕለት በዌስት ባንክ በቱልካረም የስደተኞች ሰፈር በድንጋይ ወርዋሪዎች ላይ የእስራኤል ወታደሮች በከፈቱት ተኩስ የ16 ዓመት ፍልስጤማዊ ወጣት ሲገደል የ7 ዓመት ልጅም ቆስሏል።
ጦር ሠራዊቱ እንደተናገረው የሚፈነዳ ነገር በውስጡ የያዘ ጠርሙስ በአንድ የፍልስጤም ወጣት ከወረወረ በኋላ ወታደሮች በከፈቱት ተኩስ አንድ ልጅ በጥይት ተመቷል።
ማክሰኞ ዕለት ከዌስት ባንክ ከተማ ከናብሉስ አጠገብ ባለ መንደር ውስጥ የእስራአል ወታደሮች ድንጋይ በሚወረውሩ ወጣቶች ላይ ተኩስ ከፍተው የ9 ዓመት ፍልስጤማዊ ልጅ ከራሱ ላይ መተው በጽኑ ያቆሰሉት መሆኑንና የ12 ዓመት ሁለት ልጆችን እግራቸውን መተው መጠነኛ ቁስል ማድረሳቸው የፍልስጤም ሆስፒታል ኃላፊዎች ተናግረዋል።
የ10 ዓመት ልጅም በጐማ ጥይት እግሩን ቢመታም ምንም ያህል ጉዳት ያልደረሰበት መሆኑን እኒሁ ኃላፊዎች ገልጸዋል።
ወታደሮች ድንጋይ ለመወርወር የተሰለፉት አመፀኞችን ለመበተን ይሞክሩ እንደነበር እንጂ እውነተኛ ጥይት እንዳልተኮሱ ከጦር ሠራዊት የተገኘው ምንጭ ገልጿል።
ጉዳት ስለመድረሱ ጦሩ የሚያውቀው ነገር የለም።
ማክሰኞ ዕለት በዌስት ባንክ ከተማ በሄብሮን በድንገት በፈነዳው ፈንጂ አምስት ፍልስጤማውያን ልጆች፣አንዲት ሴትና የፖሊስ መኮንን መጐዳታቸውን የፍልስጤም የደኀንነት ባለሥልጣኖች ገልጸዋል።
ልጆቹ ከዛፍ ሥር በተቀመጡ ሁለት የላስቲክ ከረጢቶች ፈንጂዎቹን አግኝተዋቸው አንደኛው ከረጢት በድንገት ፈነዳ።
አንድ የፖሊስ መኮንን እንደደረሰ ሁለተኛው ከረጢት በመፈንዳቱ ከባድ ጉዳት ያደረሰበት መሆኑን ባለሥልጣናት ተናግረዋል።
የእስራኤል ወታደሮች ሰኞ ዕለት አንድ የፍልስጤም ወጣት መግደላቸውንና ሌላው ደግሞ ከጋዛ ሰርጐ ሲገባ እጁን መስጠቱን ጦር ሠራዊቱ ገልጿል።
ትጥቅ አልነበራቸውም፣ ምናልባትም ሥራ ፈላጊዎች ሳይሆኑ አይቀሩም።
ከዌስት ባንክ ከተማ ከኳልኩሊያ አካባቢ ከሚገኝ አንድ መንደር ውስጥ በተደረገው የተኩስ ልውውጥ የ11 ዓመት ፍልስጤማዊ ልጅ ተገድሏል።
ሰኞም እንዲሁ በሰሜን ጋዛ ከተማ በቤት ሃኑን የእስራኤል ወታደሮች በአራት የዲፕሎማቲክ መኪናዎች ላይ መተኮሳቸውን ዲፕሎማቶች ገልጸዋል።
በአደጋው ምንም የተጐዳ አልነበረም።
እየሩሳሌም የሚገኘው የስዊድን ቆንሲል ባለሥልጣን ፒተር ሉንድበርግ እንደተናገሩት የስዊድን ብረት ለበስ መኪና የፊት መስታወት በሁለት ጥይት ተመቷል፤ ቀላል መሣሪያም እንዲሁ በሌሎች የስዊድን፣ የዴንማርክና የአውሮፖ ሕብረት መኪናዎች ላይ አነጣጥሮ ነበር።
የእስራኤል ጦር ሠራዊት የፍልስጤም ነውጠኞች ቦታውን ለቀው እንዳይወጡ ለመከልከል ከቤት አኑን መግቢያ ላይ መንገዱን ዘግቶት እንደነበር የወታደራዊ ምንጮች ገልጸዋል።
መኪኖች የተዘጋውን መንገድ ጥሰው ለማለፍ ሲሞክሩ ተኩስ እንደተጀመረ ምንጮቹ ተናግረዋል።
በዩ.ኤስ የተደገፈውን «የመንገድ ማፕ» የተባለውን የሰላም ዕቅድ ካቢኒያቸው በመቀበሉ ሰኞ ዕለት ከራሳቸው የሊኩይድ ፓርቲ አባላት የሰነዘሩትን የሰላሙን ተስፋ የሚያመነምን ትችት ሻሮን ከተቋቋሙ በኋላ አመፁ ተነሳ።
እስራኤል ከዌስት ባንክ ትንሽ ቦታ እንኳን ለቃ ከወጣች የእስራኤል ህልውና ያከትማል በማለት ማስጠንቀቂያ ከሰጡ አሥርት ዓመታት ካለፉ በኋላ ሻሮን ይህን አቋም መያዛቸው 180 ዲግሪ መሽከርከራቸውን የሚያመለክት ነው።
የሆነ ሆኖ ተጠራጣሪዎች የሻሮን መለወጥ እስራኤል ጠንካራ ስምምነቶች ከማድረጓ በፊት የመንገድ ማፕ ይወድቃል በሚል ተስፋ ከዩ.ኤስ ተጽዕኖ ለማምለጥ ያደረገችው የብልጥነት ጥረት ሳይሆን አይቀርም የሚል ግምት አላቸው።
«3.5 ሚሊዮን ሕዝብ በእኛ ሥር መያዛችን ለእነሱም ለእኛም መጥፎ ነው» አሉ ሻሮን በእስራኤል ሬዲዮ አስተያየት ሲሰጡ።
«መያዝ» የሚለው ቃል እስራኤል በሃይማኖትና በደኀንነት ምክንያት ዌስት ባንክንና ጋዛ እስትሪፕን ለመያዝ ሕጋዊ መብት እንዳላት ለሚያምነው ለእስራኤል መብት እንደ ውግዘት የሚቆጠር ነው።
ፍልስጤማውያንና ሰላምን ለመፍጠር የተሰለፉ የእስራኤል አጋሮች እስራኤል ዌስት ባንክንና ጋዛን ለቃ እንድትወጣና አይሁዶችን ማስፈራራቷን እንድታቆም ለመጠየቅ ሲፈልጉ «መያዝ» የሚለውን ቃል በዘልማድ ይጠቀሙበታል።
ፍልስጤማውያን መንግሥት ለመመሥረት ዌስት ባንክንና ጋዛን ሙሉ በሙሉ ለመውሰድ ይፈልጋሉ።
እሁድ ዕለት የእስራኤል ካቢኔ አመፅን ለማስቆም የሚጀምረውና በዌስት ባንክና በጋዛ የፍልስጤምን መንግሥት ለመመሥረት የሚያስበው ሶስት ደረጃ ያለውን «የመንገድ ማፕ» ዕቅድ በመሠረቱ አጽድቆታል።
ሻሮን እስራኤል የሕዝብ ማዕከል ከሆነው ከዌስት ባንክ እንድትወጣ ማድረግን ጨምሮ ለግጭቱ ፖለቲካዊ መፍትሔ ለመስጠት ቆርጠው መነሳታቸውን ለፖርቲ ተችዎች ተናግረዋል።
«ይህ መጨረሻ ሳይኖረው መቀጠል አይችልም።
ራማላህ፣ ጄኒን፣ ናብሉስ ውስጥ ለዘላለም መኖር ትፈልጋላችሁ?» አሉ።
የመንገድ ማፕ ወደ ፍልስጤማውያን ያዘነበለና እስራኤልን ከአደጋ ውስጥ የሚጥል ነው በማለት የሊኩይድ ሕግ አውጭዎች ይወነጅላሉ።
ሰኞ ዕለት አስተያየት በመስጠት ሻሮን ራሳቸውን ወጪ አድርገዋል።
«የፍልስጤማውያን ሽብር ከቀጠለ ምን ይፈጠራል?
ምንም።
ምንም አይፈጠርም።
ፍልስጤማውያን ምንም አያገኙም» ብለዋል።
ተቺዎች እንደሚሉት የሰላም ስምምነት ከመደረጉ በፊት አመፅ ሁሉ መቆም አለበት በማለት ሻሮን ለረጂም ጊዜ ይዘውት የቆዩት አቋም ከእውነታ ውጪ የሆነና የመንገድ ማፕን ጨምሮ ማንኛውም የሰላም ጥረት ውድቅ እንደሚሆን የሚያረጋግጥ ነው፤ ስለሆነም የሰጡትን አስተያየት ከመጠበቅ አስፈላጊነት ራሳቸውን ነፃ ያደርጋሉ።
ሊበራሉ ሕግ አዉጪ ዮሲ ሳሪድ እንዳቀረበው ክርክር ሻሮን ስሜታቸውን በማድበስበስ ለዕቅዱ ተግባራዊነት ቆርጠው የተነሱ መሆናቸውን በመግለጽ የዩ.ኤስን መንግሥት ለማሳመን እየጣሩ ነው፤ የእሳቸው ጦርነት ፈላጊ አጋሮቻቸውም የዩ.ኤስን ግፊት ለማስቆም ታክቲካዊ እርምጃ እየወሰዱ እንደሆነ ይገምታሉ።
«ኤሪኤል ሻሮን በጉም ውስጥ ለመሄድ ይፈልጋሉ፤ ምክንያቱም ወዴት እየሄዱ እንደሆነ አንድም ሰው አያውቅም» በማለት የዲኦት አህሮኖት በሚባለው ዕለታዊ ጋዜጣ ሳሪድ ጽፏል።
የኩርዱን አመፅ መሪ አብዱላህ ኦካላን ለማዳን ባደረገው ያልተሳካ ጥረት የታሰረ ጡረተኛ የባሕር ኃይል መኮንን ሐሙስ ዕለት ለፍርድ ቤቱ በሰጠው ቃል በ1999 አድማ በፈጸመው ተግባር መጸጸቱን ተናግሯል።
«የሳሊና ጸጸት ተሰምቶኛል» በማለት አንዶኒስ ናክሳኪስ ሁለት ሰዓት የፈጀ የእምነት ቃሉን በሰጠበት ጊዜ ተናግሯል።
ናክሳኪ ኮብላዩን የደፈጣ ተዋጊ መሪ ወደ ግሪክ በማምጣታቸው ተከሰው ፍርድ ቤት ከቀረቡት 13 ሰዎች አንዱ ነው።
ኦካላንን በቱርክ ኮማንዶዎች ወደተያዘበትና ኬንያ ውስጥ ወዳለው ኢምባሲው ግቢ መንግሥት አዛውሮታል።
ጡረተኛው የቱርክ መኮንን እንዳለው ኦካላንን የበርካታ ኩርድ ማኀበረሰብ መኖሪያ ወደሆነው ኔዘርላንድስ ለመውሰድ ጥረት ያደርግ ነበር።
መንግሥት ስላግባባኝ ነበር ብሏል።
ለሚያሳፍር ዕቅዱ--- ኦካላንን ለቱርክ አሳልፎ ለመስጠት መንግሥት ላቀነባበረው እንቅስቃሴ - ማታለያ ምግብ አቅርቦ ሳላውቀው እንደተጠቀመብኝ አምናለሁ» ብሏል።
ናክላኪስና ሌሎች ሁለት ኩርዳዊ የኦካላን ተባባሪዎች ብሔራዊ ደኀንነትን አደጋ ላይ ጥለዋል በሚል ወንጀል ተከሰው ፍርድ ቤት ቀርበዋል።
ኦካላን ሕጋዊ ባልሆነ መንገድ አገር ውስጥ በመግባቱ በአነስተኛ ወንጀል በሌለበት ተከሷል።
የኩርዲስታን ሠራተኞች ፖርቲ መሪ አካላን በሀገሪቱ ላይ የ37000 ሰዎች ሕይወት ያጠፋውን አመፅ ለ15 ዓመት በመምራቱ ቱርክ ውስጥ የዕድሜ ልክ እስራት ተፈርዶበታል።
ግሪክ ውስጥም ፍርዱ በሌለበት እየታየ ነው።
በ«ዩኤስ ኤስ ኮል» ላይ በደረሰው ጥቃት ከሞቱት አምስቱ የአሜሪካ መርከበኞች አሁን ወደ አገራቸው ገቡ።
አንድ የወታደራዊ ትራንስፖርት አውሮኘላን በባንዲራ የተጠቀለሉ የሬሳ ሳጥኖችን ትላንት ተወስደው ከነበሩበት ከጀርመን አገር አምጥቷል።
ዶቨር በሚገኘው የአየር ኃይል ሰፈር ሲደርሱ አንድ የክብር ዘበኛ በአውሮኘላኑ ማረፊያ ጋራዥ አስከሬኑን በመውሰድ የቅርብ ዘመዶች በተገኙበት አጭር የቀብር ስርዓተ አሸኛኘት ተደርጐላቸዋል።
የዛሬው የቀብር አሸኛኘት ፕሮግራም ግን በግል እንዲካሄድ ጠይቀዋል።
ከመርከቧ የተገኙ ሌሎች ሁለት የመርከበኞች አስከሬን በባህሬን ሲገኝ ዛሬ ወደ እዚህ ይመጣል።
የሽብር ጥቃት ተጠርጣሪዎችን ለመመርመር ከ 100 በላይ የኤፍ ቢ አይ ወኪሎችና የፈንጂ ባለሙያዎች በሳምንቱ መጨረሻ ላይ በየመን እንደሚደርሱ እየተጠበቀ ነው።
ልዩ የባህር ሀይል መሀንዲሶች ያካተተ አንድ ቡድን ለጊዜው ያልተገኙና ሞተዋል ተብሎ በሚጠረጠሩ የአስር መርከበኞችን አስከሬን ማፈላለግ ስራ ላይ ይሰማራል።
ባለስልጣኖች እንዳሉት ፍንዳታውን ያፈነዳው አንድ አጥፍቶ-ጠፊ ሲሆን የአጥፊውን አካል 40 ጫማ ያህል ቀዶታል።
የፔንታጐን ምንጮች እንዳሉት ከሆነ ቅድመ ምርመራው ከ 400-500 ፖውንድ የሚመዝን ፈንጂ ተጠቅመው ሊሆን እንደሚችል ያሳያል።
እስካሁን ድረስ የተረጋገጠው ተጠርጣሪዎች ባይኖሩም ባለስልጣኖች እንዳሉት ከሆነ አያሌ የመካከለኛ ምስራቅ ቡድኖች እንደሚመረመሩ ይጠበቃል።
የመሪዎቹ ጉባኤ በአያሌ የምዕራባዊው የባህር ዳርቻ /ዌስት ባንክ/ እና ጋዛ ሰርጥ ከተከሰቱት ግጭቶች ጋር ተገጣጥሟል።
በመቶዎች የሚቆጠሩ ድንጋይ-ወርዋሪ ፍልስጤማውያን በእስራኤል ቁጥጥር ስር ባለችው የሔብሮን ከተማን በመውረር፣ ባለፈው ወር ተቀስቅሶ በነበረው ብጥብጥ ሳቢያ የተደነገገውን የሰዓት-ዕላፊ ዕገዳ ጥሰዋል።
የእስራኤል ወታደሮች የእውነት ጥይትና በኘላስቲክ የተሸፈኑ የብረት ጥይቶችን በመተኮስ ቢያንስ ሰባት ሰዎችን አቁስለዋል ሲል ምስክሮች ገልፀዋል።
በሺህ የሚቆጠሩ ሰላማዊ ሰልፍ ያደረጉ ፍልስጤማውያን በአካባቢው በመሔድ ከእስራኤል ጋር የተከናወነውን የድጋሚ ውል ስምምነት ተቃወሙ።
የኒውክሌር ሰርጓጅ መርከብ የሆነችው «ከርስክ» ለ118 የሩሲያ ወታደሮች ቋሚ የውሃ ውስጥ መቃብር ልትሆን ነው።
የሩሲያ ከፍተኛ የባህር ሀይል ባለስልጣን ሲናገሩ ተልዕኮው በጥልቅ ውሃ ውስጥ የሚዋኙትን ያሰጋቸዋል ብለው ባለሙያዎች ከወሰኑ አስከሬኖቹን ለማፈላለግ ጥረት እንደሚያርጉ ገልፀዋል።
በ «ከርስክ» ሰርጓጅ መርከብ ውስጥ የተሳፈሩት ሁሉ በነሐሴ ወር የተገደሉት መርከቧ በባረንትስ ባህር ውስጥ በፈንጂ ከተመታች በኋላ ነው።
የአደጋው መነሻ እስካሁን አልተረጋገጠም።
ዓለም አቀፍ የመርማሪዎች ቡድን አደጋው በተከሰተበት ሥፍራ ነገ ይደርሳሉ ተብሎ ይጠበቃል።
ሰልለሀል ተብሎ የተከሰሰ የዩኤስ ነጋዴ በሩሲያ ውስጥ ተገቢ ፍትህ የማግኘቱ ዕድል እንደማይኖር ገለፁ።
ኤድመንድ ፖፕ ዛሬ በሞስኮ ፍርድ ቤት በመቅረብ ከ 40 ገፅ መግለጫው ላይ ሰልለሀል ተብሎ የሰነዘረበትን ክስ ሲክድ በፍርድ ቤቱ የደረሰበትን አያያዝም ተቃውሟል።
የሩሲያ ዓቅዓቢያን ህግ እንደሚሉት ፖፕ የሩሲያ ጦር የሚጠቀምበትን በፍጥነት-ተምዘግዛጊውን ቶርፒዶ ንድፍ በሚስጥር ለመግዛት ሞክሯል።
የፖፕ ደጋፊዎች እንደሚሉት እርሱ መረጃ ሲያሰባስብ የነበረው ስለ ቀድሞ የሩሲያ ሰርጓጅ መርከብ ወደፊት የመፈንጠር ዘዴ ነበር።
ፕሬዘዳንት ክሊንተን ሁለቱም ወገኖች የመካከለኛ ምስራቅን ብጥብጥ ለማቆም የሚጥሩ ከሆነ ከእስራኤልና ፍልስጤም መሪዎች ጋር በተናጠል ለመገናኘት ፈቃደኛ እንደሆኑ ገልፀዋል።
ፕሬዘዳንቱ ይህንን የውይይት ሐሳብ ያቀረቡት ለፍልስጤም መሪ ያሲርአራፋት ጥሪ ባደረጉበት ወቅት ነበር።
ክሊንተን አራፋትና የእስራኤሉ ጠቅላይ ሚኒስትር ኢሁድ ባረክ ካለፈው ሳምንት ግብፅ ውስጥ አስቸኳይ የመሪዎች ጉባኤ በነበረበት ጊዜ የተፈጠረውን ደም መፋሰስ ለማቆም የገቡትን ቃል ሲያከብሩ ማየት እፈልጋለሁ ብለዋል።
የዋይት ሀውስ ቃል አቀባይ እንደገለፀው አራፋት የቀረበላቸውን ሀሳብ እያጤኑት ነው።
እስከዚያው ድረስ ግን ወደ 30000 የሚጠጉ ፀረ-እስራኤል ተቃዋሚዎች በዮርዳኖስ ከሚገኙት ፓሊሶች ጋር ተጋጭተዋል።
ከመላው አገሪቱ የተውጣጡ ተቃዋሚዎች ወደ እስራኤል ምዕራብ ዳርቻ ከተማ /ዌስት ባንክ/ በመጓዝ የፍልስጤም ስደተኞች እንዲመለሱ ጠይቀዋል።
የቆሰሉት የፖሊስ አባላትና ተቃዋሚዎች ቁጥር እስካሁን አልታወቀም።
ከሞተ መርከበኛ የተገኘ ማስታወሻ ሩሲያ «ከርስክ» በተባለችው ሰርጓጅ መርከብ ውስጥ የሚገኙ ሠራተኞችን ለማዳን አደረግኩ ያለችው ጥረት ላይ አዲስ ጥያቄ አስነሳ።
ማስታወሻው የተገኘው ትላንትና አስከሬኑ በተገኘ የአንድ መርከበኛ ኪስ ውስጥ ነበር።
የተፃፈውም ፍንዳታው «ከርስክ»ን »የባህሩ ስር ከወሰዳት በኋላ ነው።
23 መርከበኞች በሕይወት እንደነበሩ ያረጋግጣል።
ለቀናቶች የመውጫውን በር ብረት ለመክፈት ቡድኖች ያደረጉት ሙከራ ሳይሳካ ቀርቷል።
በኖርዌይ የውሀ ውስጥ ቀዘፈኞች አማካይነት ተሰብሮ ሲከፈት በሕይወት የተገኘ ማንም አልነበረም።
ሩስያ በአፋጣኝ እርዳታ ብታፈላልግ ኖሮ አንዳንድ መርከበኞች ሊድኑ ይችሉ እንደነበር ቤተሰቦች በቅሬታ ገልፀዋል።
ማስታወሻውን የፃፈው መርከበኛ ሚስት ዛሬ በሩሲያ ቴሌቪዥን ቀርባ ቃለ ምልልስ ስታደርግ አለቀሰች።
ይፋ የሆነውን መግለጫ በቲቪ ስሰማ ወደዚህ መጣሁ።
በጣም እወደዋለሁ
ላየው እፈልጋለሁ፤ ደብዳቤውንም ለማንበብ እሻለሁ።
የ«ከርስክ» አደጋ ምንጩ ባይታወቅም ቅሉ ሰርጓጅ መርከቧ ከሁለተኛው የዓለም ጦርነት ጊዜ ከተጣሉ ፈንጅ ጋር ተጋጭተው አልያም ውስጣዊ ብልሽት አጋጥሟት ሊሆን እንደሚችል የሩሲያ ባለስልጣናት ይናገራሉ።
የቀድሞው የእስራኤል ጠቅላይ ሚኒስቴር ሺሞን ፔሬዝ በቅርቡ የመካከለኛው ምስራቅን ብጥብጥ ለማስቆም ሙከራ ለማድረግ ከፍልስጤሙ መሪ ከያሲር አረፋት ጋር እንደሚገናኙ ይጠበቃል።
ይህ ስብሰባ የሚካሄደው በሁለቱ ወገኖች አዲስ ግጭት መሀል ነው።
ዛሬ ውጊያ የተነሣው በራማላ፣ በሄብሮን፣ በእስራኤልና በጋዛ መሸጋገሪያ ጠረፍ ላይ ነው።
ሶስት ፍልስጤማውያን ተገለዋል በትንሹ 49 ሠዎች ደግሞ ቆስለዋል።
በአንድ ምሽት የእስራኤል የጦር መርከቦች ሶስት ከአራፋት ጋር የወገኑትን የፋታህ የፖለቲካ ድርጅቶች ዋና ዋና ቢሮዎችን አጥቅተዋል።
እስራኤል ይህንን ለፍልስጤማውያን የጐሬላ የጦር ስልት መልስ ነው ብላለች።
አረፋት ይህንን ጥቃት እያወገዙ ይገኛሉ።
ከሶስት ዓመት በፊት የተላለፈ የፍርድ ውሳኔ ዛሬ በሁለቱም የአትላንቲክ ውቅያኖስ በኩል ባሉ ወገኖች ክርክርን አስነሣ።
በዚህ «አርእስት-ዜና» እትማችን ቦብ ግላስኮፍ ሊይዚ ውድዋርድ ስለተባች እንግሊዛዊ የቤት ውስጥ የነፃ አገልግሎት ሠራተኛ እና ስለምትሠራው ስራ ያገኘው ታሪክ አለ።
እ.ኤ.አ ጥቅምት 1997 ዓ.ም።
ሉይዚ ውድዋርድ አንድ ወንድ ህፃን ልጅ ገድለሻል በሚል ክስ ተመስርቶባት የዕድሜ-ልክ እስራት ተፈረደባት።
የዛኔዋ የ19 ዓመት እንግሊዛዊትና ውድዋርድ የተባለች የቤት ውስጥ የነፃ አገልግሎት ሠራተኛ ማቴዎስ ኤፐን የተባለን የ8 ወር ልጅ አወዛውዛና ደብድባ ገድላለች ተብሎ ክስ ተመሥርቶባታል።
ጉዳዩ በእንግሊዝ አገር ሠፊ ትኩረትን ያገኘ ሲሆን ብዙዎች ከወንጀል ነፃ ናት ብለው አስበው ነበር።
ውድዋርድ የምትኖረው ኢፓን ከሚባል ቤተሰብ ጋር ሲሆን የሁለት ወንዶች ልጆቻቸውን ትንከባከብላቸው ነበር።
ምንም እንኳን የዕድሜ ልክ እስራት ቢፈረድባትም የተሰነዘሩባት ክሶች ከሁለት ሳምንታት በኋላ ከተቀነባበረ ግድያ ወደ ሳያውቁ ነፍስ ባጠፋ ወደሚለው ክስ ተቀንሶላታል።
ለተወሰነ ጊዜ በእስር ቤት በማገልገል ቆይታ ተፈታች።
ውድዋርድ እ.ኤ.አ በ1988 ወደ እንግሊዝ ስትመለስ ሌላ ሙግት ጠበቃት።
ወላጆቿ ለመከላከያ የሚውል ገንዘብ በማጭበርበር ተከሰሱ።
በዚህ አመት ለፍርድ ቀርበው በነፃ ተለቀቁ።
አሁን ውድዋርድ ጠበቃ ለመሆን ትምህርቷን እያጠናች ነው።
ከ«አርዕስተ ዜና» ጋር ባብ ልላስኮፍ ነኝ።
ለ 15 ዓመታት ከቤተሰቦቿ ጠፍታ የነበረች የአሪጐን ልጃገረድ ከቤተሰቦቿ ጋር ተገናኘች።
ልጅቷ የተወሰደችው 3 ዓመት ሳለች በሞግዚቷ መሆኑን እናቷ ተናግራለች።
የፍሎን ማሪ ሆጅስ ጠለፋ የተባለው ግን በፍፁም ለፖሊስ አልተገለፀም ነበር።
ባለስልጣናት እንዳሉት ባለፈው አርብ ልጃገረዷ በኒቫዳ ካሉ የህግ አስከባሪዎች ጋር በመገናኘት ማንነቷን ለማወቅ እርዳታ እንደምትሻ ተናግራለች።
እርሷ እንዳለችው ያስጠፏት አሳዳጊ ወላጆቿ ሲሆኑ አንዱ ጠላፊ የተባለው ነው።
ፋዘር ፍሮስት የሚለውን ስም እናንተ በደንብ ላታውቁት ትችሉ ይሆናል። ለሩሲያ ልጆች ግን የገና በዓልን ያለ እርሱ መገኘት ቢያከብሩ ቀኑ አንድ አይሆንም።
ዴኒስ ዲሎን ይዘግባል።
ሳንታ ክላውስ ከሩሲያ አቻቸው ከፋዘር ፍሮስት ጋር ለመገናኘት ብለው በሰሜናዊቷ የሩሲያ ከተማ ቬሊኪ ኢስትዮግን ጐበኙ።
ከሞስኮ በ 600 ማይልስ ርቀት በስተሰሜን በኩል የምትገኘዋ ቬሊኪ ኦስትዮግ የተባለች ከተማ በገና በዓል ታሪኮች ውስጥ ካሉት ገፀ ባህርያት መካከል ዋነኛ ተብለው ከሚጠቀሱት የፋዘር ፍሮስት የትውልድ ከተማ እንደሆነች ይታመናል።
በእዚህ ስፍራ ያሉት 50000 ነዋሪዎች ከተማቸው ስላላት ታሪክ ጥልቅ አክብሮት አላቸው። ሁሉም ብርዱን ለመከላከል ልብስ ደራርበው የወጡና በከተማዋ መካከለኛ አደባባይ በሠረገላ በማለፍ ላይ ያሉትን ሳንታንና ፋዘር ፍሮስትን ለመቀበል የወጡ ነበር የሚመስለው።
እዚህ የሚኖሩት ሰዎች ተስፋ የሚያደርጉት ይህ ሌሎች በዓለም ዙሪያ ያለ ሁሉ ከእነርሱ ጋር አብረው የሚያከብሩት የረጅም ዓመት ባህል ጅማሬ እንደሆነ ነው።
አዲስ ታላቅ በዓል ወደ ከተማችን መጣ።
በእንደዚህ ዓይነት መልክ ነው አዲስ ባህል የሚፈጠረው።
እናም ይህ በዓል በቅርቡ በመላው አገሪቱ የሚከበር ይሆናል።
ለእኛ ግን ሁልጊዜም ቢሆን እንግዶች በከተማችን ማየት ያስደስተናል።
ሳንታ በደረሰባት ሰዓት የአየሩ ሙቀት መጠን ከዜሮ በታች 16 ዲግሪ ነበር ሆኖም ይህ የሩሲያን ባህላዊ ዘፋኞች እና ተወዛዋዦች ባህላዊ ውዝዋዜዎችን ከማሳየት አላገዳቸውም።
በመቀጠልም ሳንታ የፋዘር ፍሮስትን ቤት በሚጐበኝበት ጊዜ ትናንሽ ወንድና ሴት ልጆችን አግኝተው ተነጋገሩ።
በሳንታ ክላውስ በምታምኑበት ጊዜ ያኔ ጥሩ ሰዎችና ጥሩ ልጆች ናችሁ።
ያሰባችሁትም ሊሳካላችሁ ይችላል።
በዓለም ያሉ ሕፃናት ሳንታ ክላውስ ወይም ፋዘር ፍሮስት ለበዓላት ጥሩ ዕድል፣ ስጦታ ይዘው እንደሚመጡላቸው ያምናሉ።
ዴኒስ ዲሎን «አርእስተ ዜና»።
ባሷ በባለፈው ወር የሲንጋፖር አየር መንገድ አውሮፕላን አደጋ የሞተባት ሴት በማጓጓዣው ተቋም ላይ ያለአግባብ ሞት ክስ መስርታለች።
መርማሪዎች እንዳሉት ቦይንግ 747 አውሮኘላን በመንደርደሪያው ላይ ካለው ማገጃና እቃ ማንሻ መኪና ጋር ከተላተመ በኋላ ሊነሣ ሲል ፈንድቷል።
82 ሰዎች ተገድለዋል።
በፌደራል ፍርድ ቤት የተመሠረተው የክስ መዝገብ እንደሚለው ከሆነ ቸልተኝነትና ግዴለሽነት ለአደጋው መንስኤ ተጨማሪ ምክንያት ሆነዋል።
የሲንጋፓር አየር መንገድ ቃል አቀባይ ቃል ከመስጠት ተቆጥቧል።
«ዮኤስ ኤስ ኮል» ን እንደገና በእግሩ አቁሞ ስራ ለማስጀመር 240 ሚሊዬን ዶላር እንደሚያስወጣ የባህር ሀይሉ አሁን አስታውቋል።
ሀላፊዎች በመጀመሪያ እንደገመቱት በመርከቡ መካከለኛ ክፍል የተፈጠረውን ቀዳዳ ለማደስ 150 ሚለዬን ዶላር እንደሚያወጣ ገምትው ነበር።
ነገር ግን አንድ የባህር ሀይል ሀላፊ እንዳለው ያ ግን የመን ውስጥ በአጥፍቶ ጠፊዎች ጥቃት የተበላሸውን ትጥቅና መሳሪያ ለመተካት የሚያስችለውን ወጪ አያካትትም።
መርከቧ ሚሲሲፒ በአስር ቀን ውስጥ እንደምትደርስ የጊዜ ሰሌዳዋ ያሳያል።
የሩሲያው ፕሬዚዳንታዊ ርህራሔ ኮሚሽን ኤድመንድ ፖፕ የተባለውን የተፈረደበትን የአሜሪካ ሰላይ እንዲፈቱ ፕሬዚዳንት ቭላድሚር ፑቲንን እያማከረ ነው።
አንድ የፑቲን ከፍተኛ አማካሪ ፖፕ እስከ ገና በዓል ተፈትቶ ወደ ቤቱ ሊሔድ እንደሚችል አስታወቁ።
ይሁን እንጂ በሩሲያ ህግ መሠረት ፑቲን ከታህሳስ በፊት ምህረት ሊያደርጉ አይችሉም።
ፖፕ ረቡዕ ዕለት በሞስኮ ባቀረበበት የስለላ ክስ የ20 ዓመት እስራት ተፈርዶበታል።
ቀለል ባለ የአጥንት ነቀርሳ በሽታ ስለሚሰቃይ ወደ ዩኤስ በመሔድ የሕክምና እርዳታ እንዲያገኝ ፑቲንን ጠይቋል።
የተወገዱት የፓኪስታኑ ጠቅላይ ሚኒስቴር ናዋዝ ሻሪፍ የስደት ኑሮአቸውን በሳውዲአረቢያ ለመኖር ጉዞአቸውን እያቀኑ ነው።
በፕሬዚዳንቱ ምህረት ከተደረገላቸው በኋላ ትላንትና ፓኪስታንን ለቀዋል።
ሻሪፍ በወታደራዊው መፈንቅለ መንግስት ከተወገዱበት ያለፈው አመት አንስቶ በእስር ላይ ነበሩ።
በጠለፋና በሙስና ወንጀል ተፈርዶባቸው ነበር።
ሳውዲ አረቢያ ሻሪፍንና ከ 12 በላይ የሆኑትን ቤተሰቦቻቸውን ለመውሰድ የሰጠችው ምክንያት ሰብአዊነት ነው።
የክረምት ማዕበል ያላችሁበትን ቦታ አየር ሁኔታ ያውክ ይሆን?
እስቲ«በአርእተ ዜና» ላይ የተካተተውን ሰፋ ያለ የአየር ትንበያ እንመልከት።
በዛሬው ዕለት ሌላኛው ዙር የክረምት አየር እንደሚጀምር ይጠበቃል ይህም ዋነኛ የክረምት ማዕበል በደቡብ ረባዳማ ስፍራዎች በኦሀዮ ወንዝ ሸለቆ አድርጐ ቀስ በቀስ ወደ ሰሜናዊ ምስራቅ እየተስፋፋ ይሔዳል።
እንደ ስፕሪንግ ፊልድ፣ ሚዙሪ ተመልሶ በሴይንት ሉዊስ እና በኢንዲያና ፓሊስ የመሳሰሉት ከተሞች ከፍተኛውን የበረዶ ዝናብ ያገኛሉ።
በነገው ዕለት ጠዋት በ7 ኢንች በላይ ሲጠበቅ፣ በሰሜናዊ ምስራቅ ዘልቆ በመሄድ፣ አንዳንድ ሰሜናዊ ምዕራብ አካባቢ በሚገኙ የኒዮርክ ከተማ ዳርቻዎች ላይ በረዶ ቀላቅሎ እንደሚጥል ይጠበቃል።
የአየር ሁኔታ ትንበያ ካርታው እንደሚከተለው ያሳያል--- በነገው ረፋድ ላይ ዝግ ያለ የአየር ግፊት ወደ ኦሀዮ ወንዝ ሸለቆ ሲነፍስ ቀስ በቀስ ወደ ሰሜናዊ ምስራቅ አካባቢዎች እንደሚሄድ ይጠበቃል።
በጣም በፍጥነት በመሔዱ ሳቢያ በነገው ዕለት በመካከለኛው ምዕራብ አካባቢ አድርጐ የሚሔደው ዝናብ ቶሎ ሲያቆም ከፍተኛ የሆነ የአየር ግፊት ይኖራል።
በነገው ዕለትም በኒው ኢንግላንድ የበረዶ ዝናብ እንደሚቀጥል ይጠበቃል።
አርብ ደቡብ ምስራቅ ዝናብ ይኖራል።
በደቡብ ምዕራብም እንዲሁ መጠነኛ ዝናብ ይኖራል።
የአየር ሙቀትን በተመለከተ በሰሜናዊ መልክዓምድሮች አካባቢ ቀዝቃዛ ሆኖ ይቆያል።
በደቡብ አካባቢ እየሞቀ መሔድ ይጀምራል።
በአብዛኞቹ የምስራቅና የደቡብ ምስራቅ አካባቢዎች ዝናባማ ሆነው ይውላሉ።
በመካከለኛው ምዕራብ ጥቂት በረዶ በድጋሚ ይኖራቸዋል።
ከፍተኛ ትንበያ አሁንም በቀዝቃዛው በኩል እንዳሉ ነው።
የእሁድን አየር ሁኔታ ስንመለከት በታላላቅ ሐይቆች በረዶ ሲጥል በሰሜን ምስራቅ አካባቢ ደግሞ ዝናብ እንደሚጥል ሲገመት ከፍተኛ የአየር ሁኔታ የሚጠበቀው በሰሜን ምስራቅ ዮኤስ ነው።
እኔ ዴቭ ኔነን የአየር ሁኔታ ዘጋቢ ነኝ።
ለበለጠ የአየር ሁኔታ መረጃ ሲኤን ኤን ዶት ኮም ድረገፅን ይመልከቱ።
ጉዳት የደረሰባት «ዩኤስ ኮል» ዛሬ አገሯ ትገባለች።
ዛሬ ጠዋት በ ፓስክግዋላ ሚሲሲፒ እንደምትደርስ ይጠበቃል።
አጥፊዋ ከአምስት አመት በፊት እዚያው ክርስትና ተነስቶ ነበር።
ጥገናው ወደ 240 ሚልዮን ዶላር እንደሚፈጅ ይገመታል።
የየመንና የአሜሪካ ባለስልጣናት የጥቅምቱን የቦምብ ፍንዳታ አሁን ድረስ በመመርመር ላይ ይገኛሉ።
17 መርከበኞች ተገድለዋል።
የየመን ጠቅላይ ሚኒስቴር እንደገለፁት ከጥቃቱ ጋር በተያያዘ ቢያንስ 3 የመናውያን በሚቀጥለው ወር ለፍርድ ይቀርባሉ።
የአለም አቀፍ የሽብርተኛ መረብ አካል እንደሆኑም ይጠረጠራል።
የዩኤስ ነጋዴ የሆኑትና ሰልለዋል በሚል በሩሲያ የተፈረደባቸው ኤድመንድ ፖፕ የስምንት ወር እስር ቤት ውስጥ ቆይታቸው በተመለከተ የመጀመሪያ ዝርዝር መግለጫቸውን እየሰጡ ነው።
ጀርመን ከሚገኘው የዩኤስ የጦር ሆስፒታል ፖፕ ሲናገሩ በእስር ቤት ዘበኞች በጥሩ ሁኔታ ቢያዙም አእምሮ ጭንቀትና ብስጭት እየተሰቃዩ መሆናቸውን ግን አልሸሸጉም።
ዛሬ ፖፕ የአጥንት ነቀርሳ በሽታቸው ዳግመኛ ተከስቶ ይሁን አይሁን ለማረጋገጥ ረዘም ያለ የህክምና ምርመራ ያደርጋሉ።
በተጨማሪም የቆዳ ነቀርሳ በሽታ ምርመራ ያደርጋሉ።
ወደ ዩኤስ አገር ቤት ከመመለሳቸው በፊት ውጤቶቹን ይጠብቃሉ።
ፖፕ ትላንትና በሩሲያው መሪ ቭላድሚር ፑቲን ምህረት ተደርጐላቸዋል።
የአሜሪካና የየመን ባለስልጣናት በጥቅምት ወር በኤደን ወደብ ውስጥ በ«ዩኤስ ኤስ ኮል» ላይ የቦምብ ጥቃት ካደረሱት የአጥፍቶ ጠፊዎች መካከል የአንዱን የፎቶግራፍ ምስል አወጡ።
17 የአሜሪካ መርከበኞች ሲሞቱ ሌሎች 39 ደግሞ ጉዳት ደርሶባቸዋል።
ባለስልጣናቱ እንዳሉት የየመን ዜግነት ያለውና ጥቃቱን እንደጀመረ በአንድ ህፃን ልጅ የተጠቆመበት ሁሴን ሰይድ አዋድ አል-ናሚር የሚባል ሰው ነው።
ስድስት ተጠርጣሪዎች አሁን ድረስ በየመን የተያዙ ሲሆን የፍርድ ሒደቱ ሳይዘገይ በሚቀጥለው ወር እንደሚጀምር ይጠበቃል።
መርማሪዎች እንደሚሉት ሌላ ዋነኛ ተጠርጣሪ ይፈለጋል።
በሰሜን አሜሪካ የሚገኙ በርካታ አሜሪካውያን በነገው ዕለት ግማሽ የፀሀይ ግርዶሽን ማየት ይችላሉ:፡
ነገር ግን ሳይንቲስቶቹ እንደሚሉት በገና በዓል ቀን በብዙ ቦታ የምትወጣውን የፀሀይ ብርሃን ከመታየት እንደማትከለከል አስታውቀዋል።
እንደሁልጊዜውም የግርዶሽ አድናቂዎች ዘለቄታዊ የአይን መጥፋትን ሊያስከትል ስለሚችል የፀሀይ ብርሃንን በቀጥታ ከመመልከት እንዲቆጠቡ ተመክረዋል።
ግርዶሹ በምስራቃዊ አቆጣጠር ከቀኑ 6 ሰዓት ላይ ይታያል።
በጣም ጥሩ ምልከታ የሚኖረው ከሰሜን ምስራቅ በኩል ነው።
ሁላችሁም ወደ አዲሱ ድረ-ገፄ እንኳን ደህና መጣችሁ።
የቀድሞውን የድረ-ገፄ መፅሔት ስራዎች ከአጠቃላይ ማስታወሻ ስር በማስገባት የሥራ ማስታወሻዬን ደግሞ በድረገፁ በስተቀኝ በኩል «የስራዬ ማስታወሻ» በሚል ርዕስ እንዲካተት ወስኜአለሁ።
የንግግር ነፃነት ነው እሺ!
ቡሽ አሸንፈዋል!
እሺ ከዚያስ በኋል።
የሚቀጥለው ሐሳቤ።
አሸባሪው ያሲር አረፋት ስለሞቱ ዓለም በተሻለ ሁኔታ ውስጥ ይገኛል።
የተውልንን ታላቅ ቅርስ የሚያሳይ የአንድ ደቂቃ ጥሩ ቪዲዮ ይኽውላችሁ።
ይህ ሰው «የነፃነት ተዋጊ» እየተባሉ በዋናው የዜና አውታሮች ሲነገርላቸው የቆዩ በዚህ ምዕተ-ዓመት ቀደምት የሽብርተኝነት ፈጣሪዎች ከሆኑት ሰዎች አንዱ ነበሩ።
በእሳቸው ምክንያት በብዙ ሚሊዮን የሚቆጠሩ ፍልስጤማውያን በእስራኤል ላይ ከሰላም ይልቅ «ቅዱስ ጦርነትን» መረጡ።
በቦምብ አጥፍቶ ጠፊዎችንና አውሮኘላን ጠላፊዎችን ፈጥረዋል፤ በተጨማሪም ለዕርዳታ ከመጣው ገንዘብ በብዙ መቶ ሚሊዮን የሚቆጠር ገንዘብ አጭበርብረዋል።
---እናም ይህ ሰው የኖቤል የሰላም ሽልማት አግኝተዋል፤ እንዴት ያሳፍራል።
ተሻሽሎ የቀረበ 1. ድረጅ እንደዘገበው በክልሎቹ ከሚካሄደው የቤንዚን ንግድ አራፋት በየወሩ 2 ሚሊዮን እየገፈፉ ይወስዳሉ።
መጽሔት፡ አራፋት ከቤንዚን ንግድ በየወሩ 2 ሚሊዮን ዶላር ይገፋሉ፤ እሁድ ህዳር 14 2004 እ.ኤ.አ 09፡53፡40 እንደምሥራቁ ሰዓት አቆጣጠር ኒው ዮርክ።
ባለፈው ዓመት ኦዲተሮች እንደደረሱበት አራፋት 2 ሚሊዮን ዶላር በየወሩ ከአካባቢው የዘይት ንግድ እየገፈፉ መውሰዳቸው ጥፋተኛ ናቸው ሲል ታይም መፅሔት ገልጿል።
በነሐሴ 2002 ዓ.ም እ.ኤ.አ ዓለም አቀፍ ለጋሽ አገሮች አራፋት ያላቸውን መዋለ-ንዋይ በዮ.ኤስ ሒሳብ አዋቂዎች ቁጥጥር ወደተደረገውና በቀድሞው ዓለም አቀፍ የገንዘብ ድርጅት ባልሥልጣን፣ በፍልስጤም የገንዘብ ሚኒስትር ሰላም ፋይድ ቁጥጥር ሥራ ወዳለው የፍልስጤም መዋለ-ንዋይ ድርጅት እንዲያዛውሩ አስገድዷቸዋል።
በመላው የአረብ ዓለም ያሉትን ኮርፖሬሽኖችና በካይማ ደሴቶችና በሉክሰምበርግ ያሉ የባንክ ሂሳቦችን ካሰሱ በኋላ የሒሳብ ተቆጣጣሪዎቹ የፍልስጤም ባለሥልጣኖች ይፋ በጀት አካል እንዲሆን የተደረገውን 800ሚሊዮን ለይተው አውቀዋል።
ይህ በአረቡ ዓለም ውስጥ በጣም የተዋጣለት የገንዘብ አያያዝ ተሐድሶ ነው -- በማለት ቢሮውን ሎስአንጀለስ ያደረገው ዴሞክራሲያዊ ምክር ቤት ፕሬዚዳንትና ሒሳብ ተቆጣጣሪዎቹ ቡድን መሪ ጂም ኘሪንስ ለታይም መፅሔት ገልጠዋል።
ለፋያድ ምርመራ ቅርበት ያላቸው ሰዎች አራፋት ከነዳጅ ንግድ ስለገፈፉት ገንዘብ ለታይም መፅሔት ገልጸዋል።
ዘይትን በድብቅ መላክና ሙስና ከተወገደ በኋላ የፍልስጠም ባለሥልጣኖች ይፋ ተቀማጭ ገንዘብ በየወሩ 10 ሚሊዮን እየጨመረ እንዲሄድ ተደርጓል፤ በተጨማሪም ለተራ ፍልስጤማውያን የጋዝ ዋጋ እንዲቀንስ ለማድረግ አስችሏል።
«የአራፋት ሞት ማለት የእሳቸው ተከታዮች ምን ያህል ተጨማሪ ገንዘብ ሊሰጣቸው እንደሚገባ አያውቁም ማለት ነው» በማለት የታይም አዘጋጅ ማትሪስ «የአራፋት ገንዘብ የት አለ?» በሚለው ርዕስ ስር ጽፏል።
በ1990ዎቹ አጋማሽ ላይ አራፋት ቢያንስ 3 ሚሊዮን የሚያወጣ ከፍተኛ ሀብት አከማችተው ነበር።
እንደእስራኤል ደኅንነት ግምት ከሆነ ሲሞቱ የቀራቸው 1 ቢሉዮን ነበር።
የአራፋት ባለቤት ሱሃ አራፋት ከሁለት ዓመት በፊት ቢያንስ 800 ሚሊዮን በላይ የሚሆን ለፍልስጤም መንግሥት ባለሥልጣናት እንዲዛወር አድርገዋል የሚል ወሬ ከሰማች በኋላ የእሱ ተተኪዎች «በሕይወቱ ሊቀብሩት እየሞከሩ» ነበር በማለት በድንፋታ መናገሯን ታይም ዘግቧል።
የፍልስጤም ከፍተኛ ባለሥልጣናት እንደሚሉት ሱሃ አዲሱን ፍልስጤም ነፃ አውጪ ድርጅት ኃላፊ ማህሙድ አባስንና የፍልስጤምን ጠቅላይ ሚኒስትር አህመድ ኳሪን ከፒ.ኤል.ኦ ፖርቲ ሳጥን ገንዘብ አውጥተው እንዲሰጧት ጠይቃ ነበር።
ግን ፍልስጤም ነፃ አውጪ ድርጅት ከፍተኛ ባለሥልጣን ለታይም እንደገለጸው «የጡረታ አበል ይከፍሏታል እንጂ ከዚህ ውጭ የሚሆን ነገር የለም።»
የፍልስጤም መሪ በየወሩ 200,000 ከፍልስጤም ባለሥልጣናት በጀት እያወጣ ለፕሬዚዳንቱ ቢሮ እንዲሆን ለሱሃ ይሰጣታል በማለት የአራፋትን የገንዘብ ሁኔት የሚያውቁ ሰዎች ተናግረዋል።
የፈረንሳይ ባለሥልጣናት 15 ሚሊዮን ዶላር ከስዊዝ ባንኮች ወጥቶ ከአረብ ባንክና ቢ.ኤን.ፒ ፖሪባስ ከሚባለው የፈረንሳይ ባንክ በሱሃ ስም ፖሪስ ባለው ሒሳቧ ስለመዛወሩ እየመረመሩ ይገኛሉ በማለት ታይም ገልጿል።
ለአኳሳ የሰማዕታት ብርጌድ ነፍጠኞችም እንዲሁ አራፋት ገንዘብ እንደሚልኩ ከፍተኛ የፍልስጤም ደኅንነት ባለሥልጣናት ለታይም ገልጸዋል።
እያደገ የሚሄድ ነው።
.. በእኔ በኩል በእርግጥም የኖቤል ሽልማት አሸናፊ ይመስላሉ።
የአልቃይዳ ሥራ አስፈፃሚ መያዙንና ከሜክኪኮ ወደ ዩ.ኤስ የኑክሊየር ጦር መሣሪያ በድብቅ ለማስገባት ማቀዳቸውን ተናዟል በማለት ታይም ዛሬ ገልጿል፤ ጽሁፉን ከዚህ ይመልከቱ።
ያወጡትን የስደተኞች ፖሊሲ በጥብቅ ብቃወምም ቅሉ ቡሽ አሁንም በድጋሚ የእኛ ሆነው መመረጣቸው ተመስገን የሚያሰኝ ነው።
ይህ ፖሊሲ ጠላት ድንበራችንን ጥሶ እንዲገባ ነገሩን ቀላል ያደርግለታል።
አሶሺየትድ ፕሬስ አሁን እንደገለጸው ኘሬዚዳንት ቡሽ በሁለተኛው የሥልጣን ዘመናቸው አዲሷ የውጭ ጉዳይ ሚኒስትር እንዲሆኑ ኮንዶ ራይንስ መርጠዋቸዋል።
በምርጫው እየተስማማሁ ከፓወል ይልቅ እሳቸው የበለጠ ጥሩ ሚኒስትር እንደሚሆኑ አስባለሁ።
ፖወል ጥሩ ወታደርና መልእክተኛነታቸውንም የተወጡ ቢሆንም ከእሳቸው ይልቅ የሚኒስትሯ አመለካከት ከፕሬዚዳንቱ አመለካከት ጋር ይበልጥ የሚስማማ ነው።
በተጨማሪ አንዲት ሴት ጥሩ እስከሠራች ድረስ ምንም ትሁን ምን በእኔ አመለካከት ተገቢ ናት።
ይህን በማቅረቡ ሻምበል ኤድን አመሰግነዋለሁ።
የድሞው የውጭ ጉዳይ ሚኒስትርና የአሁኑ የቡሽ አስተዳዳር መልእክተኛ ጀምስ ቤከር «ሰላምን» ለማስፈን ሲባል ልክስክስ አሸባሪዎችን እንዲፈታ የእስራኤልን መንግሥት ጠይቀው ነበር።
አሁን---በእስራኤል እስር ቤት ውስጥ የፍልስጤም ወጣት ዘብ የሆነ ማርዋን ባርግሃውቲ የሚባል ሰው አለ፤ እና በጣም አክራሪ በሆኑት ክፍሎች፣ በእስላሚስቶችና በሃማስ አንዳንድ ሰዎች ላይ ፍልስጤሞች ይህን ሥራ ቢፈጽሙ ወጣት ዘቡና አሮጌ ዘቡ ጥምረት እንዲፈጥሩ ያደርጋሉ።
ይህ አስደንግጦኛል አለ ጐታ፤ ሚስተር ቤከር በጣም የሚከበሩ ሰው ናቸው ብዬ ምንጊዜም አስብ ነበር፤ ግን ጊዜ ያለፈባቸው ከንቱ ሰው ሆነው አግኝቻቸዋለሁ።
የአሸባሪው ማርዋን ባርግሃውቲ ከተቀዳጃቸው ጥሩ ድሎች ጥቂቶቹ እነዚህ ናቸው፦ /ግንቦት 6 1958 የተወለደው/ ባርግሃውቲ በዌስት ባንክ የፍልስጤም መሪና የፍልስጤም ባለሥልጣናት የጀርባ አጥንት የሆነው የፋታህ ንቅናቄና የፍልስጤም ነፃ አውጭ ድርጅት መሪ ነው።
በግንቦት 6 2004 አምስት የእስራኤልን ሰላማዊ ሰዎች በመግደሉ የዕድሜ ልክ እስራት፣ በእስራኤል ሰላማዊ ሰዎች ላይ በአሸባሪ ጥቃት ለመግደል በተደረገ ሙከራ የ40 ዓመት እሥራት ተፈርዶበታል።
ባርግሃውቲ በ1987 ከመጀመሪያው ኢንቲፋዳ ዋና መሪዎች አንዱ ነበር፤ እስራኤል ዌስት ባንክን መያዟን በመቃወም ሕዝባዊ አመፅን የሚቀሰቅስና የሚመራ ነበር።
በተነሣው የሕዝብ አመፅ በእስራኤል ታሰረ፤ ከዚያም ወደ ዮርዳኖስ እንዲሄድ ተደርጐ በ1994 በኦስሎ በተደረገው ስምምነት መሠረት ተፈቅዶለት እስከሚመለስ ድረስ ሰባት ዓመት ከዚያው ቆየ።
በ1996 ለፍልስጤም ሕግ አውጭ ምክር ቤት ተመርጦ ከእስራኤል ጋር ሰላም እንዲፈጠር ይከራከር ነበር፤ አንዳንዴም ከያሲር አራፋት ጋር ግጭት ይፈጥር ነበር።
ባርግሃውቲ የነበረው መደበኛ ሥልጣን ዌስት ባንክ ውስጥ የፋታህ ዋና ፀሐፊነት ነበር።
በ2000 የበጋ ወራት በባርግሃውቲና በአራፋት መካከል የነበረው አለመግባባት እየተካረረ ሄደ፤ የአራፋት አስተዳደር በሙስና በመዘፈቁና የደኀንነት አገልግሎትም የሰው መብት በመጣሱ ባርግሃውቲ አራፋትን ይወነጅል ነበር፤ አራፋትም በአጭር ጊዜ ውስጥ ከሥራው ሊያስወግደው አቅዶ ነበር።
ይሁን እንጂ ሁለተኛው ኢንቲፋዳ ሲጀምር ባርግሃውቲ የፋታህ ታንዚም ሚሊሺያ መሪ በመሆን በሕዝብ ዘንድ ተሰሚነቱ እየጨመረ ሄደ።
ይህም የሆነበት ምክንያት ምናልባት ታንዚም ከሃማስና ከእስላማዊ ጅሃድ ተዋጊ ቡድኖች ይበልጥ ወደሚመሳሰል ድርጅት ሊለወጡ ሳይሆን አይቀርም፤ ይህም ድርጅት መኪና እየነዱ በመተኮስ ለገደሏቸው በርካታ ሰላማዊ ሰዎች ተጠያቂ ነበር።
በባርግሃውቲ ሥር ታንዚምም እንዲሁ የአል-አቁሳ ሰማዕታት ብርጌድ በሚል መጠሪያ እስራኤል ውስጥ በአጥፍቶ ጠፊዎች የቦምብ ፍንዳታ እንዲካሄድ አድርጓል።
የሚያስበው ምንድን ነው?
የታወቀው አሸባሪ ቤሊስ የፍልስጤምን ነፃ አውጭ ድርጅት ሊመራና ሰላምን ሊያመጣ ነው፤ ትንሽ እረፍት ስጡኝ።
በኤም.ኤስ.ኤን.ቢ.ሲ ቴሌቪዥን የሚቀርብ ደደብ ሰውዬ ክሪል ማቲውስ ፋሉጃ ውስጥ ስለተዋጋናቸው አሸባሪዎች ትናንት ሲናገር «ተፎካካሪዎች ናቸው፣ ማለቴ እንዲያው ከእኛ ጋር የማይስማሙ እንጂ በተለይ መጥፎ ሰዎች አይደሉም» ብሏል።
...ወላጆቹ ልጅ አገኘን ብለው የደከሙበት የዚህ ሰው ፍጹም ደደብነት ያስገርመኛል።
ብዙ ቤተሰቦችን በቦምብ ያጋዩ፣ የሰላማዊ ሰዎችን ራስ የቆረጡና ለሰው ሕይወት ፍጹም ደንታ የሌላቸው እነዚያው አሸባሪዎች ናቸው አይደል እንዲሁ ከእኛ ጋር አይስማሙም የተባሉት?
በእነዚህ ሰዎች በአረመኔያዊነት ተደብድባና ታርዳ ለሞተችው የት/ቤት መምህር ወላጆች ይህን ንገራቸው፤ እነዚህ መጥፎ ሰዎች አይደሉም የተባሉት ክሪስ ማቲውስ ናቸው እንዴ?
ይህች ሴት ኢራቅ ውስጥ በቆየችባቸው 30 ዓመታት በ1990ዎቹ በተጣለው ማዕቀብ ለሚሠቃዩት ኢራቃውያን መድኃኒት፣ ምግብና ዕቃዎችን እያቀረበች በመኖሯ የታወቀች ናት።
የእንግሊዝ ባለሥልጣናት እንዳሉት በቪዲዮ ተቀድቶ እንደታየው ይህች ሴት ሃሰን በዱርዬ ነውጠኞች ዓይኗን ተሸፍና ከራሷ ላይ በጥይት እንደተመታች ያምናሉ፤ ግን በአረብ ቴሌቪዥን ጣቢያ በአልጀዚራ አልተላለፈም።
ኢራቅ ውስጥ እየተስፋፋ በመጣው ጠለፋ ተይዛ የሞተች የመጀመሪያዋ የውጭ ሴት ሳትሆን አትቀርም።
ኃላፊነትን የወሰደ ማንም ቡድን የለም።
እሁድ ዕለት ማርቲንስ ዩ.ኤስ በሰርጐገቦች ይዞታ ሥር በሆነው ቦታ ውጊያ በከፈቱበት ወቅት የምዕራብ ሰው እንደሆነች የታመነባትን ሴት የተበጣጠሰ አካል በፋሉጃ መንገድ ላይ አግኝቷል።
ወይን ጠጅ ዓይነት ልብስ የለበሰው አስከሬን በብርድ ልብስ ተጠቅልሎ ነበር፤ በደም የተጨማለቀ ጥቁር ልብስም ከአጠገቡ ነበር።
ማክሰኞ ማታ እንደቀረበው የዩ.ኤስ ጦር አዛዥ የአስከሬኑን ማንነት ማወቅ እንዳልተቻለ ተናግሯል።
በእናቶች የሚጫወቱ ሰዎች የቀንን ብርሃን ለማየት የማይችሉባቸው ምክንያቶች እነዚህ ናቸው።
..እነዚህ በሰልፍ ቆመው መገደል ይኖርባቸዋል።
ይችን ምስኪን ሴት ይህን ያህል ማሰቃየቱ ለምንድን ነው?
ምን?
እናም በጀኔቫ ስምምነት መሠረት እንደ ጠላት ወታደሮች አድርገን የምንይዛቸው እንደዚህ ያሉትን ሰዎች ነው።
በመጠኑ የማስታውሰው የጄኔቫው ስምምነት ተግባራዊ የሚሆነው ሰነዱን በፈረሙት አገሮችና ሁለቱም አገሮች መለዩ የለበሰ ቋሚ ሠራዊት ሲኖራቸው ነው።
...የኢራቅ ሚሊታሪ ከእኛ ጐን ተሰልፏል፤ አሸባሪዎች ግን ከዚህ ውጭ ናቸው።
ከመቸ ጀምረው ነው አሸባሪዎች ወታደሮች የሆኑት?
ከውሻም ያነሱ ናቸው።
በመጨረሻም የእንግሊዘኛ መምህሬ ነበረች በማለት የሚስስ ሃሰን ተማሪ የጻፈው አለ።
ለመምህሬና ለእርዳታ ሠራተኞ ባልደረባ ለሚስስ ኤም.ሃሰን መታሰቢያ ይሁን።
ሚስስ ሃሰን ባግዳድ ውስጥ በአልዋዚሪያ አውራጃ በብሪቲሽ ካውንስል የእንግሊዝኛ መምህሬ ነበረች፤ ምን ያህል ቃላት ተማርኩ ማለቱ ጠቃሚ አይደለም፤ ግን የምታውቋቸው በትክክል መነበብ አለባቸው በማለት በአየርላንድ ያነጋገር ዘይቤዋ ከዓመታት በፊት ስትነግረኘ አስታውሳለሁ።
ሚስስ ሃሰን አረብኛ አጣርታ ትናገራለች፤ ልቧም ከወርቅ የጠራ ነበር፤ /ፒጃማ በለበሱ ሰዎች/ ተገድላለች፤ ኢራቅን ግልብጥብጧን አውጧትና ሰዎቹን ያዟቸው።
ማሪንስ ፈልጐ ያገኛቸዋል፤ በተገኙ ጊዜ መገደል አለባቸው።
ኢራቅ ውስጥ ለ365 የሚል ጽሑፍ ዝስሊክ ጠቆመኝ።
ታላቅ ሥራ ነውና በየጊዜው እንድታነቡት አደፋፍራችኋለሁ።
እሁድ ዕለት የሞሱል የቦምብ ጥቃት በደረሰ ጊዜ እኛን አገር ልንይዝ የመጣን ሳይሆን ግን እንደአጋሮቻቸው የሚመለከቱንን ሁለት የኢራቅ ወታደሮች በተመለከተ ጽፏል።
የአጥፍቶ ማጥፋቱ ቦምብ በማሬዝ የምግበ አዳራሽ ውሰጥ ፍንጣሪውን ሞልቶታል።
አንድ ስለት ያለው ፍንጣሪ በዩ.ኤስ ወታደር ደም ቅዳ ውስጥ ሰንጥቆ ገብቷል፤ እናም በሕይወት ለመትረፍ ያለው ብቸኛ ዕድል በእነዚህ ሁለት ወታደሮች እጅ የወደቀ ነበር።
ከልዩ ኃይል የተሰጣቸውን የሕክምና ትምህርት በማስታወስ ኢራቃውያኑ ረጋ ብለው በቁስሉ ላይ ቀበቶ በማሰር እንደ ጉድ ይፈስ የነበረውን ደም ለማቆም ችለዋል።
ቁስለኛውን በአልጋ ተሸክመው በመውሰድ ሜዲቫክ መኪና ውስጥ አሳፍረውታል።
ወታደሩን በጭነት መኪና ካስገቡት በኋላ ሁለቱ ኢራቃውያን--አንደኛው መኮንን ሁለተኛው የበታች መኮንን--ወደ ምግብ አዳራሹ በፍጥነት ተመልሰው ለሕይወታቸው ምንም ሳይሳሱ ሌሎች ቁስለኞችን መንከባከብ ጀመሩ።
የተነሣው አቧራ ከጠፋና ድንኳኖቹም ከምግብ ቤቱ ከወጡ በኋላ መናገር የሚችለው ማንኛውም ሰው የሚያቀርበው ጥያቄ ስለጤንነቱ ነበር።
ሐኪሞች ወደ ሁለቱ ኢራቃውያን ሲመጡ ለማወቅ የፈለጉት ሌሎቹ በምን ሁኔታ ላይ እንዳሉ ነበር።
ለምን ይህን እንዳደረጉ ሲጠይቋቸው «ይህ ግዴታችን ነው፣ በቡድን ነው የመጣነውና ለእያንዳንዱ ሰው አስፈላጊውን እንክብካቤ ሁሉ እናደርጋለን» በማለት መለሱ።
በአሜሪካውያንም ጭምር።
ኤም.ኤስ.ኤም ሊገግሯችሁ የሚሞክሩት ምንም ይሁን ምን ዲሞክራሲ በአገራቸው መስፈኑን ለማረጋገጥ አጋሮቻቸውን ለመርዳት፣ ከእነሱ ጋርም ተሰልፈው ለመዋጋትና ሕይወታቸውን ለአደጋ አሳልፎ ለመስጠት ቆርጠው የተነሱ ኢራቃውያን አሉ።
ይህም ቶኒ ብሌር በቅርቡ ኢራቅን ሲጐበኙ ያደረጉትን ንግግር እንድናስታውስ ያደርገናል።
ከተባበሩት መንግሥታት ጐን ይሠሩ ከነበሩ ሰዎች በተገናኘሁ ጊዜ--ኢራቃውያን በየቀኑ ለሕይወታቸው እየፈሩ፣ ምክንያቱም ለሕዝባቸው ነፃነትንና ዴሞክራሲን ለማምጣት ስለሚሞክሩ--ደፋርነታቸውንና ቆራጥነታቸውን ባየሁ ጊዜና ኢራቅ ውስጥ ዴሞክራሲንና ነፃነትን ለሚፈልጉ ከፍተኛ ቁጥር ላላቸው ሰዎች እንደሚናገሩ ባወቅኩ ጊዜ ትክክለኛውን ነገር እያደረግን መሆኑን አውቃለሁ።
ለእናንተም እንዲህ እላችኋለሁ፦ ኢራቅ ውስጥ የሚሞቱ ሰዎች አሉ፤ ግን የሚሞቱበት ምክንያት አሸባሪነትና የእነሱ ማስፈራራት፣ እንዲሁም ይችን አገር የተሻለች እንድትሆን ለማድረግ የሚጥረውን ማንኛውም ሰው ሆን ብለው የሚገድሉ ሰዎች መኖራቸው ነው።
አሁን ዓለም አቀፋዊ ማኀበረሰብ እንደመሆናችን የምንሰጠው ምላሽ ምን መሆነ አለበት?
የምንሰጠው ምላሽ ከዲሞክራቶች --ይህ እንዲፈጸም ጥንካሬው ካላቸው ሰዎች--ጐን መቆም ነው፤ ይህንም እንዲያደርጉ መርዳት አለብን።
ይህ እኛ ማድረግ ያለብን ትክክለኛው ነገር መሆኑን አልጠራጠርም።
በቀሪው ዓለም ኢራቅ ውስጥ ምን አየተፈጸመ እንዳለ የሚቀርበውን አንዳንድ ዘገባ በምመለከትበት ጊዜ ከዚህ የተፈጠረው ነገር እንዴት እጹብ ድንቅ እንደሆነ ሕዝቡ ሊገነዘብ ይገባል የሚል ስሜት አለኝ።
እናም የአዲሲቷ ኢራቅ ጀግኖች እንደሆኑ የገለጽኳቸው በምርጫ ኮሚሽን ውስጥ የሚሠሩእነዚያ ሰዎች--በየቀኑ ... አብዛኛዎቹ ሰላም በሰፈነበት ክልል ውስጥ የሚኖሩ አይደሉም፤ ከውጭ ተጉዘው የሚመጡ ናቸው።
በማንኛውም ጊዜ በማንኛውም ቦታ ለአሰቃቂ ሁኔታ እንደሚዳረጉ፣ ወይም የማስፈራራት ዛቻና እንዲያውም ሞት እንደሚደርስባቸው አያውቁም፤ ይህም ሆኖ ሥራቸውን እየከናወኑ ናቸው።
አሁን የሰው መንፈስ ምን ያህል አስደናቂ ምሳሌ ነው--ከእነሱ ጐን የሚያሰልፈን ያ ነው።
ይህ ሰሞኑን የቀረበው የዜና ታሪክ በብዙ የተለያዩ መንገዶች እያስጨነቀ ነው።
መጀመሪያ ታሪኩን እንደሰማሁ አንድ እብድ ሰው በአዲስ አሻንጉሊት እየተጫወተ መስሎች ነበር፤ ግን አሁን ከምዕራብ እስከ ምሥራቅ የባሕር ዳርቻ ከገና ወዲህ ሰባት አጋጣሚዎች መከሰታቸውን አውቀናል።
የፌደራል የመረጃ አገልግሎት ቢሮ አሸባሪዎች የብርሃን ጨረር ወደ አንድ አቅጣጫ የሚልከውን መሣሪያ እንደ ጦር መሣሪያ ይጠቀሙበታል የሚል ሥጋት ስላደረበት ከገና ወዲህ ይህ መሣሪያ በበረራ ላይ በነበሩ ሰባት አውሮፕላኖች ወደ ፖይለቶች መቀመጫ ክፍል ለምን ብርሃን እንደላከ እየመረመረ ነው።
ይህ የተላከ ጨረር ለጊዜው ፓይለቶቹን እንዲታወሩ ወይም አቅጣጫ እንዲስቱ ሊያደርግ ስለሚችል የአውሮፕላን መከስከስ አደጋ ሊያስከትል ይችል ይሆናል።
አንዳንዶቹ ስማቸው እንዲገለጽ ያልፈለጉ የሕግ አስፈፃሚና የትራንስፖርት ባለሥልጣናት እንደተናገሩት የፌደራል መረጃ አገልግሎት ቢሮ ሁለት አጋጣሚዎችን በኮሎራዶ እስፕሪንግ፣ በኮሎራዶ፣ አንዳንድ አጋጣሚዎችን ደግሞ በክለቨላንድ፣ በዋሽንግተን፣ በሃውስተን፣ በቴተርቦሮ፣ በኒውጀርሲና በሜድፎርድ ኦሪጐን እየተከታተለ ነው።
ስማቸው እንዲገለጽ ያልፈለጉ የሕግ አስፈፃሚ ባለሥልጣን ሐሙስ ዕለት እንደተናገሩት የአድማ ወይም የአሸባሪዎች እንቅስቃሴ ለመኖሩ ምንም መረጃ የለም።
ግን ፓይለቶች ባጋጣሚው ተጨንቀዋል፤ ኤፍ.ቢ.አይ እንዲሁ አሸባሪዎችን ይህን መሣሪያ እንደ ጦር መሣሪያ ሊጠቀሙበት የሚችሉበት ሁኔታ እንደሚኖር በዚህ ወር መጀመሪያ ላይ አስጠንቅቋል።
«አንድ ልጅ የሚያደርገው አይደለም» አለ የተባበረው የፖይለቶች ማኀበር የደኀንነት ኮሚቴ ምክትል ሊቀመንበር ሆኖ የሚሠራው ፓይለት ፓውል ራንካቶር።
«በጣም የተደራጀ ነው።»
በጆርጅታውን ዩኒቨርስቲ ወታደራዊ ቴክኖሎጂ የሚያስተምረው ሎረን ቶምፕሰን ኤክስፐርቶች ከመጨነቅ ይልቅ ግራ ይጋባሉ ቢልም እንኳን «እንዲያውም ጭንቀት የሚያስከትል ሁኔታ ነው» ብሎታል።
«እያነጋገረን ያለው በፍጥነት በሚበር አውሮፕላን ውስጥ ሊገባ ስለሚችለው መጠነኛ ኃይል ያለው የብርሃን ጨረር ነው» ብሏል ቶምፕሰን።
«መሣሪያ ከተከማቸበት የዕቃ ግምጃ ቤት ውስጥ አንስተህ የምታመጣው ነገር ዓይነት አይደለም።»
ቶምፕሰን እንዳለው ኤፍ.ቢ.አይ አንደገመተው ይህን ድርጊት ሊፈጸም የሚችል ብጣሽ መሣሪያ» በመጠኑ ውድና የተወሳሰበ» ይሆናል።
«የአውሮፕላን አደጋ እንዲፈጠር ለማድረግ የተቀናጀ ጥረት ሳይሆን አይቀርም።»
ሚቸል ማልኪን ይህ ጨረር የሚልክ መሣሪያ መሸጡ ከቆመባቸው አንዳንድ ቦታዎች ዛሬ ተመድቦ ይገኛል።
ብዙ ሰዎች እንደሚያስቡት በአዲስ የገና አሻንጉሊቶች በእርግጥ እብዶች እየተጫወቱ ሊሆን ይችላል ይላሉ፤ ግን እኔ በዚህ ሐሳብ አልስማማም።
እነዚህ አውሮፕላኖች ወደ 8500 ጫማ ከፍታ ላይ በሚበሩበት ጊዜ ተከታትለው የደረሱ አጋጣሚዎች ናቸው።
በዚያ ከፍታ ላይ በፍጥነት የሚበርን አውሮፕላን ተከታትሎ የሚደርስ አሻንጉሊት ከአካባቢው ተራ ሱቅ የሚገኝ አይደለም።
በእኔ አስተያየት ይህ በጣም አስደንጋጭ ነው።
ይህ የእጅ ጽሑፍ አይደለም፤ በታይፕ ተመትቶ የቀረበ በቶን የሚቆጠር መረጃ ነው፤ አንዳንዱ በጣም የሚያስፈራው፤ በጣም የሚያስፈራው ሴናሪኦ ደግሞ አሸባሪዎች በተለይ ዓይንን ለማሳወር የተነደፈ ቻይና የሠራችውን ዜድ.ኤም-87 ጨረር የሚልክ መሣሪያ ሳያገኙ አይቀሩም የሚለው መረጃ ነው።
የጃፖን አሸባሪ አምላኪ ሸንሪክዮ--በ1995 በቶኪዮ የመሬት ውስጥ መሄጃ መንገድ በአስከፊው በጣም መርዛማ ጋዝ ጥቃት ያደረሰው-- ጨረር የሚልከውን መሣሪያ እንደ ጦር መሣሪያ ለመጠቀም በኤክስፐርመንት እንደደረሰበት ታውቋል።
የኤሽያ ፓስፊክ ፖስት እንደገለጸው «የሽብር አምላኪ አባላት የሩሲያን ኢንስቲትዮት ሲጐበኙ የብርሃን ጨረር የሚልከውን መሣሪያ ንድፍ መረጃ አግኝተው በጭነት መኪና የሚጫን ጨረርን ወደ አንድ አቅጣጫ የሚልክ የጦር መሣሪያ ሠርተዋል።
ይህን መሣሪያ በቶኪዮ ፖሊሶች ላይ ለመጠቀም የታቀደ ነበር፤ ግን መሣሪያው ሲሞከር በመክሸፉ ዕቅዱ ውድቅ ሆኗል።
ፖሊቲክአሌክስ እንዲሁ በዚህ ታሪክ ላይ አንዳንድ መረጃ አለው።
አየር መንገዶችን ከሥጋት ላይ ስለሚጥለው በሰው ትከሻ ስለሚተኮሰው ሚሳየል በቅርቡ ለኮንግረስ የቀረበውን የሚቀጥለውን ሪፖርት አግኝቻለሁ፤ ይህ ምናልባት የሚቀጥለው መጀመሩን በቅድሚያ የሚያሳይ ይሆናል፦ በንግድ አውሮፕላኖች ላይ ያነጣጠረ በሰው የሚንቀሳቀስ የአየር መከላከያ ሥርዓት ተብሎ የሚጠቀስ በሰው ትከሻ ከመሬት ወደ ሰማይ የሚተኮስ ሚሳየል አሸባሪዎች እንዳላቸው በፈጠሩት ሥጋት ላይ የወቅቱ ሁኔታዎች ትኩረት አድርገዋል።
ይህን ሥጋት በትክክል የሚያስወግድ አንድም መፍትሔ እንደሌለ ብዙዎች ያምናሉ።
በዚህ ፋንታ በአውሮፕላኑ ላይ ኢንፍራሬድ በማስገባት አጸፋዊ እርምጃ መውሰድን፣ የበረራን እንቅስቃሴና የአየር ትራፊክ ቁጥጥር ሥርዓትን ማሻሻልን፣ የአውሮፕላን ማረፊያዎችንና የአካባቢ ደኀንነትን ማሻሻልንና በአነስተኛ የሰው ጉልበት ጥረት ሚሳየልን ማጠናከርን ጨምሮ አማራጮችን በዝርዝር ማውጣት ሊታሰብ የሚገባው ነው።
የመሬት ላይ የደኀንነት እርምጃዎች በሌሉበትና ለማደራጀትም በማይመችበት ቦታ የአውሮፕላን እንቅስቃሴ ሲደረግ እንኳን በሚሳየል አጸፋዊ እርምጃ ሥርዓት አውሮኘላኑ ከተደራጀ ከአደጋ መጠበቅ ይቻላል።
ይሁን እንጂ እነዚህ አማራጮች በ$1 ሚሊዮንና በ$3 ሚሊዮን መካከል የሚገመት በአንፃራዊ መልኩ ከፍተኛ ወጭ ያስከትላሉ። እንዲሁም እነዚህን ተግባራዊ ለማድረግ የሚወስደው ጊዜ አሁን ላለው የአሸባሪዎች ዛቻ አጸፋውን ለመመለስ አያስችልም።
ለተለዩ የበረራ ሠራተኞች ሥልጠና መስጠትን፣ ለአደጋ መጋለጥን ለመቀነስ የአየር ትራፊክ ሥርዓትን መለወጥንና በአውሮፕላን ማረፊያ አካባቢ ያለውን የደኀንነት ጥበቃ ማሻሻልን የመሳሰሉ ሥርዓታዊ ለውጦችን ማምጣቱ ወጭው ከሚወስደው አጸፋዊ እርምጃ የቀነሰ ይሆናል፤ እንዲሁም በአገር ውስጥ የሚከሰተውን የአሸባሪዎች ጥቃት በፍጥነት ማስወገድ ይቻላል።
ይሁን እንጂ እነዚህ ቴክኒኮች በራሳቸዉ በአገር ውስጥ ጥቃት ለማድረስ የሚሰነዘረውን አደጋ ሙሉ በሙሉ ለማስወገድ አይችሉም፤ እንዲሁም ወደ ውጭ አገር አውሮፕላን ማረፊያዎች የሚሄዱና የሚመለሱ የዩ.ኤስ አውሮፕላኖችን ለመጠበቅ አይችሉም።
በ108ኛው የኮንግረስ ስብሰባ የወጣው ሕግ /የአገር ውስጥ ሕግ 580፣ ክፍለ 311/ በአውሮፕላን ተሸካሚ ተዋጊ መርከቦች አገልግሎት በሚያገኙ ቱርቦጀት አውሮፕላኖች ሁሉ የሚሳየል መከላከያ ሥርዓት እንዲሠራላቸው ጠይቋል።
ይህ ሕግ ገና በመጠናት ላይ እያለ የአገር ውስጥ ደኀንነት አሁን ያለውን ሚሊታሪ ቴክኖሎጂ መሠረት በማድረግ ለንግድ አውሮፕላኖች በምሳሌ የሚጠቀስ የሚሳየል አጸፋዊ እርምጃ ሥርዓት ለመዘርጋትና ለመሞከር ለሚወጣው ፕሮግራም ተግባር የሚውል ገንዘብ ለኤፍ.ዋይ 2004 $60 ሚሊዮን፣ ለኤፍ.ዋይ 2005 $61 ሚሊዮን መድቧል።
ይህ ፕሮግራም በጥር 2006 ሲጠናቀቅ የአገር ውስጥ ደኀንነት ሚኒስቴር የንግድ የመንገደኞች አውሮፕላንን ለመጠበቅ የሚውለውን የዚህን ሥርዓት አመችነት የሚገልጽ ዝርዝር ትንተና እንደሚያቀርብ ይጠበቃል።
የአሜሪካ የወደፊት ሁኔታ በቅርቡ ከወጣው ከሃውስተን ዜና መዋዕለ ጽሑፍ ጋር የተያያዘ ነው።
ፕሬዚዳንት ቡሽን በተመለከተ የአውሮፖ መንግሥታት አቅጣጫቸውን እንዴት እየለወጡ እንደሚሄዱ ይገልጻል።
ለምን ትጠይቃለህ?
ግን ያለውን ሁኔታ እንዲሁ በኩርፊያ ከመቀበል ይልቅ የአቅጣጫውን ለውጥ መቃወም ይቻላል።
ከአውሮፖውያን አስተያየት ስንነሣ የቡሽን ኋይት ሃውስ ለማሞቅ ሶስት ነገሮች ቀላል ያደርጉታል።
አንዱ የያሲር አራፋት ሞት ነው።
በእስራኤልና በፍልስጤም መካከል ካለው ግጭት የበለጠ አውሮፖንና ዩናይትድ እስቴትን በከፍተኛ ሁኔታ የሚከፋፍል ምንም ጉዳይ የለም።
ላለፉት አራት ዓመታት እስራኤል ከያዘቻቸው አካባቢዎች እንድትወጣ ግፊት ባለማድረጋቸውና ከአረፋት ጋር ለመስማማት እንቢተኝነት በማሳየታቸው አውሮፖውያን ቡሽን ነቅፈዋቸዋል።
ያን የፈጠራ ወሬ ቀባጣሪ አሸባሪ አራፋትን አለመቀበላቸው ቡሽን በጣም እንዳከብራቸው ያደረገኝ አንዱ ምክንያት ነው።
ገሃነም እሳት ውስጥ ይቃጠል።
ግን ከአራፋት ሞት ወዲህ አውሮፖውያንና አሜሪካውያን ለመስማማት ችለዋል፦ ኤሪል ሻሮን ከጋዛ እንዲወጡ መደገፍ፣ ፍልስጤማውያን ምርጫ እንዲያካሂዱ በእስራኤል ላይ ጫና በመፍጠርና ሙሃመድ አባስ የሚቀጥለው የፍልስጤም መሪ እንዲሆኑ በግልጽ በመደገፍ።
ሁለተኛው ምክንያት አውሮፖ በእስላማዊ አሸባሪነት ይበልጥ እየተጨነቀች መምጣቷ ነው።
የኔዘርላንድ ቀስቃሽ ፊልም አዘጋጅ ዚኦ ቫን ጐግ በእስላማዊ ነውጠኞች መገደሉ የአውሮፖ 9/11 ተብሎ ተሰይሟል።
ሁለቱ ድርጊቶች ሙሉ በሙሉ የማይወዳደሩ መሆናቸው ግልጽ ቢሆንም እንኳን እንደ ፍራንሲስ ፋኩያማና በርናንድ ልዊስ ያሉ የአሜሪካ ወግ አጥባቂዎች ሥር ነቀል ለውጥ ፈላጊ እስላም ለአውሮፖውያን ተቻችሎ የመኖር ባሕል ጠላት ነው በማለት ያቀረቡት ሐሳብ በቅርቡ ሰፊ አድማጭ ማግኘቱ በእርግጥ ሐቅ ነው።
ሥር ነቀል ለውጥ ፈላጊ ሙስሊሞች አንዳንድ ጊዜ ቆሻሾች ሊሆኑ ይችላሉ ማለትህ ነው?
ከዚህ ውጣልኝ።
...እንደ እስፔን ፈሪዎች ዝም ብለህ ሥራህን ቀጥል፣ እናም እነሱን በጣም የሚያስለቅስ የራሳቸው የግላቸውን 9/11 ያገኛሉ።
ሶስተኛው ኃይል የትራንስ አትላንቲክን ኀብረት ለግማሽ ምዕተ ዓመት አንድ አድርጐ ያቆየው ሥጋት-ቀለል ባለ መልኩ ቢሆንም እንኳን፣ እንደገና የመከሰቱ ጉዳይ ነው።
የሩሲያ ድብ እንደገና እያጉረመረመ ነው።
የዩክሬናውያን ምርጫ---የተቃዋሚውን መሪ በማሰናከልና አጭበርባሪውን አስመራጭ በኃይል እንዲጠቀም በማድረግ በኬጂቢ ዘዴ የተጠናቀቀው--ቭላድሚር ቪ.ፑቲን «የቅርብ ጐረቤት አገርን» ለመቆጣጠር የነበራቸውን ቁርጠኝነት ለአውሮፖውያን ዲኘሎማቶች የሚያስታውስ ነበር።
ስለዚህ ጉዳይ በጣም መጨነቅ አለባቸው፤ ፑቲን ሩሲያን ቀድሞ ወደነበረችበት ቀስ በቀስ እያንሸራተቷት እንደሆነ አምናለሁ።
በዚህም ሁኔታ እንዲሁ የእኛ መንግሥት ከመኪናው መሪ ላይ ተቀምጦ እንደማይተኛ ሙሉ ተስፋ አለን።
ለዚህ ሁሉ ግላዊ ብቃት አለ።
ልክ ጥልቅ ባይ የውጭ ሰዎች ደደቡን የሆሊውድ ተዋናይ ለማድነቅ አንዳንድ መጥፎ አመለካከት እንደገና ለማሰላሰል ደስ ሳይል የሚታይ ፈቃደኝነት አለ።
ቡሽ ኋይት ሐውስን የሰረቀው ቡሽ ሳይፈቀድለት ጥሶ የገባ ደንቆሮ ነበር በማለት ሚቻየል ሙር ያቀረበውን ታሪካዊ ሐተታ ብዙ የአውሮፖ መሪዎች አንዴ አምነውበት ነበር።
ይሁን እንጂ በሰፊ ድምፅ እንደገና መመረጣቸው በጣም ብዙ የሆኑ ወግ አጥባቂ አሜሪካውያንን ሐሳብ እንደሚወክሉ አሳይቷል።
በአጭሩ ቡሽ የተለዩ አለመሆናቸውንና ግን ዩ.ኤስ ራሷ የተለየች ናት የሚለውን ሐሳብ አውሮፖውያን እየተለማመዱት መጥተዋል---እናም ከዚች የተለየች ልዕለ ኃያል ከሆነች አገር ጋር ለመሥራት ሊያደንቋት እንጂ ሊያኮርፉባት አይገባም።
እንግዳ በሆነ መልኩ በተጓዙበት ሁሉ ይህ የቶኒ ብሌርም እስትራቴጂ ነበር፤ የክፍለ ሐጉሩ እስትራቴጂም እየሆነ በፍጥነት መጥቷል።
ያን ጽሑፍ እኔም በተሻለ መንገድ ልጨርሰው አልችልም።
አንችም ተለማመጅው ፍራንስ፤ የትም ቦታ አያደርሰንም።
የዋናው ተቃዋሚ ፖርቲ የአውራጃ ድርጅት ፈላጭ ቆራጭ መሪ ኒኮላኢ ሚሼ እስር ቤት ገብቷል።
ባለፈው ታህሳስ ሮማኒያ ምርጫ አካሂዳ ሶሻሊስት ፖርቲ /ሶሻል ዲሞክራቲክ ፖርቲ/ የሚባለውን ከሥልጣን አውርዳለች።
ሶሻል ዲሞክራቲክ ፖርቲው እንደ ሚሼ ባሉት ሰዎች እርዳታ ደሃውን የገጠር ክፍል ጠንካራ ምሽግ አድርጐ ቆይቷል።
ፖርቲውን ለሚቃወሙ የአካባቢ መሪዎች የተመደበላቸውን ገንዘብ በተመለከተ ከማስፈራራት ጋር የተቀላቀለ የውሳኔ ሰጭ መብቱን በመጠቀም እንደፈለገው ያደርጋል፤ ያልተማረውን ሰፊ ሕዝብ ደግሞ ግሩም በሆነ መንገድ ያባብላል።
እንደ ደደብ ሰው የሚናገረው ኢ.ጂ.ሚሼ በታሪክ የዶክትሬት ዲግሪውን አግኝቷል።
ያቀረበው የመመረቂያ ወረቀት የ19ኛው ምዕተ ዓመት የፖለቲካ ሰዎችን ማንነት የተመለከተ ነበር፤ ሚሼል የገዛው ቤት ለጽሁፍ ርእስ ያደረገውን ሰውዬ መኖሪያ ነበር።
ምናልባት በዚህ ወረቀቱ ላይ መዋዕለ ንዋይ ሊያስቀምጥበት ሞክሮ ይሆናል፤ ምናልባትም ለዚያ ምስኪን ሰው የሰጠውን አድናቆትና እሱ የዶክትሬት ዲግሪ የማግኘት ችሎታውን ከልቡ አምኖበት ሊሆን ይችላል፤ ግን ትልቅ መኪና የመያዝና ከትልቅ ቤት መኖር ሰውየው በሰፊው ሕዝብ ዘንድ ተወዳዳሪ የሌለውና ምትክ የማይገኝለት ለመሆኑ ምልክት ነበር።
ሌላው የሚያሳስተው ምልክት የዩኒቨርስቲ ኘሮፌሰርነትን ቦታ መያዙ ነበር--ከዚህ ሮማንያ ውስጥ እስካሁንም ድረስ ዲኘሎማ ለመግዛት በሚቻልባቸው የግል ዩኒቨርስቲዎች ነበር የሚያስተምረው።
የአካባቢ መሪዎች ሥራቸውን ሠርተዋል፤ ብሔራዊ መሪዎች ግን የቲቪ ጣቢያዎችን እንዲዋሹ በመገፋፋት፣ ከድሮው ኮሚኒስት መሪ ኢኦን ኢሌስኩ ጋር ሽርካ በመሆን በታላላቅ ከተሞች ምርጫውን ማሸነፍ አልቻሉም።
ሶሻል ዲሞክራቲክ ፖርቲው ለመጭው የአራት ምርጫ ስትራቴጂ እየነደፈ ነው፤ እናም መሪ ሊመርጡ ነው።
የኮሚኒስት መሪዎች ቢሯቸው ውስጥ እንዳሉ ነው የሚሞቱን /የዩ.ኤስ የከፍተኛ ፍ/ቤት ዳኛ እንዳሉት/፤ ኢኦን ኢሌስኩም ከዚህ የተለዩ ሊሆኑ አይችሉም።
የተለየ ሐሳብ የሚሰነዝሩ መሪዎች በሙሉ ከፖርቲው ይገለላሉ፤ የሮማንያ ሚዲያ የሚሸፋፍነው ወይም ገና ያልተገነዘበው ሳይገለጽ የቀረ እውነታ ይህ ነው።
ሚሼ ብሔራዊ መሪዎችን መንቀፉ ትክክል ነበር፤ ምክንያቱም በእሱ ክልል በተደረገው ምርጫ ሶሻል ዲሞክራቲክ ፖርቲው ጥሩ ድምፅ አግኝቷል።
ግን ሚሼ ተሳስቶ ነበር፤ ምክንያቱም 20K $ በዓመት የምታገኝ ከሆነ መሄድ ከማትችልበት እስዊዘርላንድ ውስጥ በሽርሽር ላይ እያለ ነበር ይህን ያደረገው።
አዲስ ሥልጣን የተረከበው አካል ምንም የሚያደርገው ነገር የለም፤ ግን ከዓመታት በፊት ፖሊሶች ይሠሩት የነበረውን አሁንም ይሥሩ።
ኢሊኤስኩና ናስታሴ፣ የቀድሞው ኘሬዚዳንትና የቀድሞው ጠቅላይ ሚኒስትር፣ የፖርቲው አመራር በመሆንና ይህን በዓይን የማይታይ ሥልጣን በመያዝ ብቻ ተቀምጠዋል።
ሚሼ በእነሱ ላይ ሊጠቀም ካልቻለ ኢሌስኩ አሁንም በሚጐትታቸው በሰለሰሉና አሁንም እየሰለሰሉ በሚሄዱ ገመዶች እርዳታ አሁንም ነፃ ሊሆን ይችላል።
በኢራቅ ብሔራዊ ደኀንነት ላይ ከባድ ሥጋት የሚያስከትል ነገር መከሰቱን ጊዜያዊ መንግሥት እስካመነበት ድረስ ከ60 ቀናት ላልበለጠ ጊዜ በአገሪቱ ውስጥ የአስቸኳይ ጊዜ አዋጅ ሊታወጅ ይችላል በማለት ባለፈው ኦገስት ባወጣው የብሔራዊ ደኀንነት ሕግ መሠረት ጊዜያዊው መንግሥት የኩርዶችን ክልል በመተው በኢራቅ ውስጥ ለ60 ቀናት የአስቸኳይ ጊዜ አዋጅ አውጇል።
በእርግጥ ይህ ቢያንስ ከሁለት ወር በፊት መደረግ የነበረበት አስፈላጊ እርምጃ ነው።
በባግዳድ አካባቢ በአመፀኞችና በውጭ አሸባሪዎች አማካኝነት በአጥፍቶ ጠፊ ቦምብ አፈንጂዎችና በደፈጣ ተዋጊዎች የሚካሄደው ውጊያ በተለይ በሮመዳን አካባቢ በአስደንጋጭ ሁኔታ ተጧጡፏል።
የዲያላ ምክትል ገዥ ከባኳባ ከመጡ በርካታ የምክር ቤት አባላት ጋር ታፍነው ተወስደው ከሁለት ሳምንት በፊት ከአመፀኞች «የዶዳ ነው» በተባለው አካባቢ ደቡብ ባግዳድ ላቲፊያ ውስጥ ተገድለዋል።
ሳማራ ውስጥ እንዲሁም በቅርቡ «ነፃ በወጣው» አካባቢ በብሔራዊ ጥበቃ የጦር ክፍሎችና በመንግሥት ሕንፃ ላይ አራት የአጥፍቶ ጠፊ ጥቃቶች ተፈጽመዋል።
የዛርቃዊ ቡድን ለደረሰው ጥቃት ኃላፊነት መውሰዱን ገልጿል።
ከራማዲ በስተምዕራብ ከምትገኘው ትንሽ ከተማ ሃዲዛ ውስጥ በሚገኙ ሶስት ፖሊስ ጣቢያዎች ላይ በአማፅያን ቡድኖች ጥቃት ተፈጽሞባቸዋል።
30 የሚሆኑ ፖሊሶች ለሁለት ሰዓት ሲዋጉ ከቆዩ በኋላ ተይዘው እጃቸው ታስሮ ግምብ ተደግፈው እንዲቆሙ ከተደረጉ በኋለ በጨካኔ ተገድለዋል።
አሁንም የዛርቃዊ ቡድን ኃላፊነቱን ወስዷል።
በፋሉጃ ላይ አጠቃላይ ወታደራዊ ጥቃት መፈጸም---እስካሁንም ሳይጀመር አልቀረም-- የመንግሥት «የመጨረሻ መፍትሔ» ይመስላል።
በተለይ በበርካታ ሲቢሎች ላይ የሚደርሰው አደጋ የማይቀር እስከሆነ ድረስ በውጤቱ ላይ ተስፋ የለኝም።
አስታውሱ፣ ስላማዊም ሆነ ፖለቲካዊ መፍትሔ በእነዚህ አካባቢዎች ይሠራል የሚል አስተያየት የለኝም።
የምዕራብ ባግዳድ አማፅያን አገሪቱን ሙሉ በሙሉ መቆጣጠር እንጂ ሌላ ነገር እንደማይፈልጉ በቁርጠኝነት ግልጽ አድርገዋል፤ ወይም ቢያንስ እንኳን የአንባር መንግሥት ቢመሠረት እንደሚረኩ ገልጸዋል።
በፖለቲካ ሂደቱ ውስጥ ለመሳተፍ አሻፈረኝ ብለዋል፤ በምርጫው ላለመሳተፍና በሌላ ቦታም ለመበታተን ያላቸውን ዝንባሌ በተደጋጋሚ ገልጸዋል፤ እንዲሁም ከራሳቸው በስተቀር በአገሪቷ ውስጥ ለመንግሥትም ሆነ ወይም ለሌላ ባለሥልጣን ዕውቅና ላለመስጠት ወስነዋል።
ከሳምንታት በፊት የፋሉጃ ተደራዳሪዎች ለመንግሥት ያቀረቧቸው ጥያቄዎች አፀያፊ ነበሩ፤ የአካባቢው ታጣቂ ቡድኖች በግልጽ የሚያሳዩትን ከፋፋይነትና ወገንተኝነት እነሱም አንጸባርቀዋል።
እነሱ ያቀረቧቸው ጥያቄዎች በወቅቱ ለኢራቅ ሕዝብ ባልታወቀ ምክንያት አልተገለጹም ነበር ግን ከቀናት በኋላ ሾልከው ወጥተዋል።
ጥቂቶቹ የሚከተሉት ናቸው።
የዉጭ ወራሪ ኃይሎች ከአገር የሚወጡበት ግልጽ ፕሮግራም እንዲወጣ።
/አግባብነት ያለው ነው/።
የዩ.ኤስና የኢራቅ የደኀንነት ኃይሎች ከአንባር የአስተዳደር ክልል በፍጥነት እንዲወጡና የደኀንነት ተግባራቸውንም ለድሮዎቹ የአንባር ወታደራዊ መኮንኖች እንዲያስረክቡ።
ከአንባር አስተዳደር ያሉትን ሚኒስትሮች የአገር ውስጥ ጉዳይ፣ የመከላከያ፣ የነዳጅና የገንዘብ ሚኒስትሮች ሆነው አንዲሾሙ።
አንዳንድ ባለሥልጣናት /አብዛኛዎቹ በሻይት እስላማዊ ፖርቲ ውስጥ የሚገኙት እንደ ኢብራሂም አልጃፋሪ ያሉት/ ከመንግሥት ሥልጣናቸው እንዲነሱ።
ባአቲስቶች፣ ወታደራዊ መኮንኖች፣ ሪፑብሊካን ዘቦች፣ ሙክሃበራት፣ የደኀንነትና የስለላ ሠራተኞች ሙሉ በሙሉ ወደ ድሮው ቦታቸው እንዲመለሱ።
የሻይቱ ኢድሃን /ለጸሎት የሚቀሰቅሰው/ ከመንግሥት ቴሌቪዥንና ከሬድዮ ፕሮግራም እንዲወገድ።
ከሻይት ቅዱስ ቦታዎች የሚገኘው ገቢ ተመልሶ በኢንዶውሜንትና በሃይማኖት ጉዳዮች ሚኒስቴር ቁጥጥር ሥር እንዲሆን።
የመጨረሻዎቹ ሁለት ጥያቃዎች በሻህ ሃሪዝ አል-ድሃሪ /የሙስሊም ምሁራን ማኀበር መሪ/ የተጨመሩና ከመንግሥት ጋር የተደረገው ድርድር ውድቅ እንዲሆን ዋና ምክንያቶች እንደሆኑ ይነገራል።
ከዚህ በደቡብ ያሉ ኢራቃውያን በእነዚህ ጥያቄዎች በጣም ተደናግጠዋል፤ እንዲሁም የመከፋፈል ሥጋት እየገፋ መጥቷል።
ፋሉጃ በተነሣ ቁጥር በአካባቢዋ ያሉትን ሰዎች ተቃውሞ ስመለከት በፍርሃት እዋጣለሁ።
የመጀመሪያ ደረጃ የጤና  እንክብካቤ ክሊኒክ ዳይሬክተር በሌላ ቀን አስተያየቱን ሲሰጥ «ፋሉጃ ከነዋሪዎቿ ጋር መቃጠልና ጨርሶ መደምሰስ አለባት በማለት ተናግሯል።
የሙአዊያ ልጆች ናቸው፤ አላህ በሁሉም ላይ እርግማኑን ያድርስባቸው።»
የጐን ማስታወሻ፦ ሙአዊያ ቢን አቢ ሱፍያን በሰባተኛው ምዕተ ዓመት የሲሪያ ገዥ የነበረና ካሊፍ ኦትማን ከተገደለ በኋላ ኢማም አሊ ቢን አቢ ታሊብን /የመሐመድ አማችን/ በግዛቱ ላይ እንዳለ የተዋጋ ነበር።
የመጀመሪያ ኡማይድ ካሊፍ ሆነና ከሁለት አሥርት ዓመታት በኋለ በልጁ በያዚድ የግዛት ክልል ሥር ኢማም ሁሴን ቢን አሊ /የሞሐመድ የልጅ ልጅ/ አሁን ካርባላ በምትባለው ቦታ በእሱ ጦር ተገደለ።
አንድ ሰው ዳይሬክተሩን አባበለና እኔ ሱኒ ነኝ ሲል ነገረው።
ትንሽ እንደማፈር ብሎ እሱ የሚናገረው ዋሃቢስን የውጭ ተዋጊዎችን በተመለከተ እንደሆነ አብራራለት።
ሁኔታው ትንሽ የሚመች አልነበረም፤ ሰዎችም ሰረቅ አድርገው ያዩኝ ነበር።
ባለፉት ሶስት ቀናት ስደተኞች ከፋሉጃ ገንፍለው በመውጣት ወደ ባግዳድና አካባቢዋ ጐረፉ።
መድረሻ የሌላቸው በብዙ ሺ የሚቆጠሩ ቤተሰቦች እስካሉ ድረስ ወታደራዊ እርምጃ ከተወሰደ ከተማዋ ውስጥ ሰብአዊ ሁኔታ እየተባባሰ እንደሚሄድ ምንም ጥርጥር የለውም።
ባግዳድ ያሉ ስደተኞች ከ15-50 ዓመት ዕድሜ ያላቸውን ሰዎች «ሙጃሂዲን» እንዳይወጡ እያስገደዷቸውና ከተማዋን ለመጠበቅ መሣሪያ ካልታጠቁ የሞት ቅጣት እንደሚፈጸምባቸው ያስፈራሯቸዋል እየተባለ ይነገር የነበረውን ወሬ አረጋግጠዋል።
ማጅሊስ ሹራ አል-ሙጃሂዲን /የሙጃሂዲን አማካሪ ካውንስል/ ፋሉጃን ተቆጣጥረዋል፤ የአረብና የውጭ /የአሜሪካም ጭምር/ ሚዲያ ጋዜጠኞች ወደ ከተማዋ ገብተው የውጊያውን ዜና እንዲዘግቡ የሚጋብዝ መግለጫ አሰራጭተዋል።
መግለጫው የዛርቃዊን ቡድን ኳ ኢዳት አል ጃሃድ አርማ ይዟል።
አመፁ በባግዳድ ወይም በሌሎች አካባቢዎችና ጐዳናዎች እንደማይስፋፋ ተስፋ በማድረግ እያንዳንዱ የሚቀጥሉት ጥቂት ቀናት ምን ይዘው እንደሚመጡ አጥብቆ እየተከታተለ ነው።
አሁንም በስራ ውስጥ ተወጥሬአለሁ፤ ግን በተቻለ መጠን ወደ ጐዳና ለመውጣት እሞክራለሁ።
ዋናው የሩሲያ የጋዝ ኩባንያ ጋዝፕሮም በሩሲያ ፖለቲካዊ ሁኔታ የተነሳ $10 ቢሊዮን የሚያወጣ የዱቤ ሽያጭ ተከልክሏል።
ኩባንያው ይህን ገንዘብ ከገበያ በታች ለተገመተው ለዮኮ ንብረት ሊከፍS አስቦ ነበር፤ /የዚያ ድርጅት ክስረት ከጥቂት ቀናት በፊት ከተገለጸ በኋላ -- ታውቃለህ የገዛ ንብረትህ በአገርህ እንዳይወረስ ጥበቃ እንዲደረግልህ የዩ.ኤስን ፍርድ ቤትን መጠቀሙ በጣም መጥፎ ነው/።
የፑቲን ግብ ከሥራ አስፈፃሚው ፊያት ይልቅ ቁልፍ የሆኑ ንብረቶችን በሕግ አውጪው አካል የመውረስን መልክ እየያዘ የመጣ ይመስላል።
ግን ገበያው ስለተያዘ ሩሲያ ለዕድገት የምትፈልገውን ካፒታል ልትከለከል ትችል ይሆናል።
የሩሲያ አመራር አቅጣጫ ይለውጣል ብለህ አትጠብቅ፦ አሁን በወቅቱ የአካሄድ ሁኔታ እንደሚታየው በሌሎች ላይ እንዲፈጸም ያወጡት ጠማማ ዕቅድ ራሳቸውን ሲያጣምማቸው ምዕራቡን ይወቅሳሉ።
ከመነሻው ጀምሮ /የተወሰነ/ የንግድ ተግባሬን የሚመራው የዘልማድ ሕግ አንዱ ቻይና እንደምንገምታት ትርፋማ ያለመሆኗ ጉዳይ ነው።
ይህ ግምት የተመሠረተው ቻይና ውስጥ በአንዳንድ ወቅት እየተሟሟቀ የመጣውን ፍላጐትና ኢንቬስትሜንት ጨምሮ 150 ዓመት ያህል ያለውን ኢኮኖሚያዊ ታሪኳን በማጥናት ላይ ነው።
የእነሱ ከፍተኛው ችግር ብዙውን ጊዜ በረሃብ በሚቆራመደው ገጠሬ ወዛደርና ምክንያታዊ ባልሆነ መንገድ ተንደላቆ በሚኖረው የመንግሥት ሠራተኛ መካከል ያለው ተመዛዛኝነት 200 ለ1 መሆኑ ነው።
አሁን በግሉ ሴክተር የሚቀጠሩ ሀብታም ሠራተኞች በመኖራቸውና ሠራተኛውንም ማጣት የሚያዋጣ ባለመሆኑ ተመዛዛኝነቱ ተለውጦ 100 ለ1 ሆኗል።
ለብዙ ዓመታት ሳያገኙት የቀሩት ነገር ቢኖር በፍጆታ ኢኮኖሚ ውስጥ ትክክለኛ አንቀሳቃሽ ኃይል አለመኖሩ ነበር፤ ይኸው የተመረተውን የሚገዛ ተጠቃሚ መታጣት ነበር።
በግልጽ ለመናገር እውነተኛ መካከለኛ መደብ አልነበራቸውም።
ይህ ሁኔታ ባለፉት 20 ዓመታት ተቀይሯል፤ የሰዎች እንቅስቃሴ እየጨመረና በውጭም የዕቃዎቹ ተፈላጊነት እያደገ ሲመጣ ቻይና በንድፈ ሐሳብ ደረጃ ሳይሆን እውነተኛ ተፎካካሪ እየሆነች መጥታለች።
ለኢኮኖሚያዊ ዕድገቷም ያቀረበችው ማረጋገጫ ወደ ዩ.ኤስ ኤክስፖርት በምታደርጋቸው ዕቃዎች ጃፓንን ልቃ መሄዷ ነው።
የገበያ ልውውጣቸው በማንኛውም መልኩ እርካሽ በነበረበት በ2002 መጀመሪያ ላይ ይህን ማስላት ነበረብኝ።
ይህን የገበያ ልውውጣቸውን በተመለከተ የምታደርገው ነገር ካለህ እኔ አላውቅም።
አንድ ነገር ለመጥቀስ ያለፈው ዓመት የሥራ አፈፃፀማቸው የቀዘቀዘ ነበር።
ዋናው ጉዳይ በመዋቅር ደረጃ የዕብዶች ድርጅት ይመስላል።
ክፋቱ የአናሳዎቹ ባለአክሲዮኖች መብት ልክ የሌለ ይመስላል፤ በልውውጡ ላይ የተድበሰበሱ የሒሳብ መግለጫዎችን እንተውና አብዛኛውን ጊዜ ኩባንያዎች ስለአክሲዮኑ ዋጋ ከመጨነቅ ይልቅ ከአይ.ፒ.ኦ ገንዘብ ማግኘትን ይመርጣሉ።
ይህ የኢኮኖሚ ባለሙያ ጽሑፍ /መጀመሪያ ምዝገባ ያስፈልግ እንደሆነ እርግጠኛ አይደለሁም፣ አዝናለሁ/፦
በመጨረሻም በሐምሌ 1997 ከሻንጋይ የተውጣጣ በ1187.89 ይገኛል።
ከጥር 27፣ 2005 ጀምሮ በ1225.89 ይገኛል(http://finance.yahoo.com/q/bc?s=^SSEC&amp;t=5y).
ያ የዓመቱ ትርፍ 0.4 በመቶ ይሆናል።
የአምስት ዓመቱ ትርፍ ከዚህ የባሰ ነበር (http://finance.yahoo.com/q/bc?s=^SSEC&amp;t=5y).
ብዙም አላመለጠህም :)።
ዩጋንስክኔፍቴጋዝ እራሱን ከቻለ በኋላ ለመንግሥት መሣሪያ ለሆነ ገዥ ተሽጦ የነበረ ይመስላል፤ /አዎን ያው መንግሥት ነው 1/ የሐራጁን ሽያጭ እንዲያወጣ 2/ ሐራጁን እንዲያካሂድ ዩኮን ያስገደደው 3/ ይህ ጥርጣሬ ወይም ሌላ ነገር አይደለም/ እናም በውጭ እርዳታ ተገዝቶ ነበር፤ በውጭ እርዳታ የተገዛ ነው አይደለም።
ቢያንስ ከዚህ ጧት ጀምሮ።
ያም ሆነ ይህ ሙግት ውስጥ ላለመግባት የቻይናዎችን በዚህ ውስጥ ጣልቃ መግባት የካዱ ይመስላሉ፤ የሚያስቅ ነው -- እነሱን የሚረዳ ከሩሲያ ሕግ አውጭ አካል አንድ ሰው ሳያውቁ አይቀሩም ብላችሁ ታስቡ ይሆናል።
ካርሊ ጠንካራ ጽሑፍ አቅራቢ ሆና ስድስት ዓመት በሠራችበት ወቅት በጋዜጠኝነት ሙያ ከተሠማሩበት የኤችፒ ድርጅት በርካታ ጠላቶች ያፈራች ይመስላል።
ካርሎ ሉሚስ ለፎርቹን ከሚያቀርበው ጽሑፍ ተቀባይነት እንድታጣ ማድረጉ ብቻ ሳይሆን /ሉሚስ እስከማውቀው ድረስ ስመጥር ነው--- ከ1954 ጀምራ ለፎርቹን ጽሑፍ ታቀርብ ነበር/ ፀረ-ካርሊ ቡድኖች ባለ በሌለ ኃይላቸው ተሰለፉባት።
ይህ ትንሽ ከበድ ይላል፤ ምናልባትም ከኤችፒ ድርጅት ውስጥ ትንሽ የተመሰቃቀለ ሥራ ሠርታ /ለጊዜው በአዲሱ ስም መጥራት አልፈልግም/ ይሆናል፣ ግን ግዙፉን ኩባንያ ለማውደምና የአክሲዮን ባለቤቶችንም ለማክሰር እየሞከረች አልነበረችም።
ነገሩ ሆኗል።
አዎን ትክክል ነው፣ ካርሊ ጥሩ ማኔጀር አልነበረችም፤ እናም ቀስ በቀስ የእጇን አግኝታለች፤ ግን ሰይጣን የተጠናወታት አይደለችም።
በፀረ ድርጅት ድራማ የተሞላ፣ አቅም ያላቸውን ተጫራቾች አድፍጦ የሚጠባበቅና በሥራ አስፈጻሚዎች መካከል ለጠብ የሚደረግ ጭቅጭቅ የሚፈጥር ታምር ነው የሚያሰኝ ሌላ ረጂም ታሪክ እጠብቅ ነበር።
ከዚያም ኤም.ሲ አይ ማንንም ሳያስቸግር የቬሪዞንን ስምምነት ተቀበለ።
በግልጽ እንደሚታየው የማኀበር ባህላቸው አልተከበረም -- ከ25 ዓመት በፊት ኤም.ሲ.አይ በቴሌኮም ኢንዱስትሪ ለመክበር ሲፍጨረጨር የሥልኩን ሥርዓት በሞኖፖል መያዙ ቀርቶ የኤ.ቲን እና ቲን የመኖር መብት መፈታተን ባይችልም ሰውን ሰላም የሚነሣ ነበር።
እና አሁን በሌላ ሞኖፖል ተውጠዋል።
የሻለ ይሆናል በዬ ጠብቄ ነበር -- ስግብግብነትና ጠንካራነት፣ በእርግጥ ግን ይተሻለ።
ስለ ዩ.ኤስ - ሩሲያ ቴክኖሎጂ ሲምፖዚየም የሚከተለውን ዘገባ ያንብቡ።
የሩሲያን ኢኮኖሚ ተፃራሪ ሁኔታ አጠቃሎ የያዘ ነው፤ ያልተጠለፈ ሰፊና ጠቃሚ የሆነ የኢንፎርሜሽን ቴክኖሎጂ ውጤት አላቸው፤ ግን ለውጭ ገበያ የሚያቀርቡት የኢንፎርሜሽን ቴክኖሎጂያቸው ከጦር መሣሪያ የውጭ ገቢያቸው አንድ አሥረኛውን ብቻ የሚሸፍን ነው፤ /ከሕንድ የኢንፎርሜሽን ቴክኖሎጂ ሽያጭ አንድ አሥራ ሶስተኛውን ብቻ የሚሆን ነው/።
በርካታ አዳዲስ ቴክኖሎጂዎችን ፈጥረዋል፤ ግን ባለቤቱ ማን እንደሆነ አይታወቅም።
በእርግጥም የደኀንነት ሕጋቸውና የንብረት ባለቤትነት መብታቸው ከቻይና እንኳን ያነሰ ነው -- የፑቲን አስተዳደር ዮኮን አንኮታኩቶ ከጣለ በኋላ ገሸሽ በማድረጉ ብዙ ድርጅቶችን አጥቷል።
አሁንም ሊታመን በማይችል መጠን ያልተጠለፈ የኢንፎርሜሽን ቴክኖሎጂ አቅም አላቸው።
ዛሬ ማታ ከሩሲያ የተሰማው የሚቀጥለው አሰቃቂ ዜና እንደሚያስረዳው ኩርስክ በተባለችው የሩሲያ ሰርጓጅ መርከብ ከነበሩት መርከበኞች ጥቂቶቹ መርከቧን ካሰጠማት ፍንዳታ መጀመሪያ ከአደጋው እንደዳኑና በኋላ ግን መርከቧ ውስጥ መግቢያና መውጫ አጥተው በመያዛቸው እዚያው እንደቀሩ ማረጋገጫ ተገኝቷል።
ከመርከበኞቹ አንዱ በዚያ የመጨረሻ አስጨናቂ ሰዓት ደብዳቤ ጽፏል።
ምስጢሩ ያልታወቀው አደጋ ኩርስክን ከባሬንትስ ባሕር ውስጥ እንድትሰምጥ ካደረገ ከ10 ቀን በኋላ ዛሬ አስደንጋጭ መረጃ ተገኝቷል።
በሰጠመችው መርከብ ውስጥ ተይዘው ከቀሩት መርከበኞች በአንደኛው ኪስ የጣዕረ ሞት ቃላት የያዘ የእጅ ጽሑፍ ተገኝቷል።
እሱም የዛሬ ሶስት ዓመት ኩርስክን ተሳፍሮ ከዚህ የታየው ሻምበል ነው።
የመጨረሻዎቹ ቃላቶች የሚሰቀጥጥ ታሪክ---ይናገራሉ። ተስፋ የቆረጠን ግና ሕይወቱን ለማትረፍ ከንቱ መፍጨርጨር የሚያደርግ ሰው ታሪክን የሚገልጹ ነበሩ።
አሁን እንደተደረሰበት 23ቱም ከአደጋው---በፍንዳታው መነሻ ከደረሰው አደጋ ተርፈው ነበር።
23ቱም በጭንቀት እየተገፈታተሩ ሄደው ከመርከቡ የኋላ መቀመጫ ነበሩ።
የማምለጫው በር በውሃ ተጥለቅልቆ ስላገኙት ዘጠነኛው ክፍል ውስጥ ዘግተው ተቀመጡ።
መሞቱን ተገንዝቦ መጻፍ ጀመረ።
ደብዳቤውን የጻፈው ለባለቤቱ ለኦልጋ ነበር።
የምወድሽ ውዷ ፍቅረኛዬ።
እንደገና ላገኝሽ እፈልጋለሁ፣ ይነበባል የእርሱ ደብዳቤ።
ይህ ዘግናኘ ዜና የሕይወት ማዳን ተልእኮ ለመጀመር ሙከራ ሳያደርግ ብዙ ቀናት ዝም ብሎ በተቀመጠው የሩሲያ የባሕር ኃይል ላይ በርካታ ጥያቄዎችንና ነቀፋዎችን አስነስቷል።
ነገር ግን ከዚህ ፔንታጐን የሚገኙ የባሕር ኃይሉ ባለሥልጣናት እንደሚሉት የሕይወት ማዳን ሙከራ ቢደረግም መክሸፉ የማይቀር ነበር፤ 23ቱን በሕይወት የነበሩ ሰዎችን ለማዳን በእርግጥ ምንም ተስፋ አልነበረም።
የአየር እጥረት ከማጋጠሙ ብዙ ቀደም ብለው በሰዓታት ውስጥ በቅዝቃዜ እንደሚሞቱ ይታመን ነበር።
ያ ቢሆን ኖሮ ለቤተሰቦች መጠነኛ መጽናኛ ይሆን ነበር።
የአገር ውስጥ  ዜና ስርጭት ኩባንያ /ኤን ቢ ሲ/ ዘጋቢ ጂም ሚክላስዝዌስኪ፣ ከፔንታጐን።
በመቀጠል የፕሮግራም ማስታወቂያ አለን።
ዛሬ ማታ በምሥራቁ ሰዓት አቆጣጠር ከምሽቱ 4 ሰዓት ላይ በኩርስክና በባሕር ላይ የደረሱ ተመሳሳይ አደጋዎችን በጥልቀት እናያለን።
ትናንት ማታ ሜክሲኮ ውስጥ ሞትን ያስከተለ የአዉሮፕላን አደጋ በምርመራ ላይ ነዉ።
አደጋዉ የደረሰዉ ዲሲ-9 አዉሮፕላን ሀይለኛ ዝናብ እየወረደ ሊያርፍ ሲሞክር ነበር።
የሜክሲኮ ጀት አዉሮፕላን ከማረፊያዉ ተንሸራቶ በመዉታት ከብሮንስቪል ቴክሳስ በግምት 50 ማይልስ እርቃ ከምትገኝ ሬኖሳ ከምትባል የጎረቤት ከተማ ወድቋል።
መሬት ላይ የነበሩ አራት ሰዎች ሞተዋል።
ግን በአዉሮፕላኑ የነበሩ 83 ተሳፋሪዎች ሰዉነታቸዉ ከመላላጥና ከመበለዝ ሌላ ከከባድ አደጋ ሊያመልጡ ችለዋል።
በመካከለኛው ምሥራቅ ሰፊ ጦርነት እንደሚከፈት ከመዛቱ በፊት ብዙ ጊዜ ከዚህ ነበር።
አስደናቂ እድገት ታይቷል፣ ግን ዘላቂነቱ ግልጽ ሳይሆን ቀርቷል።
ፕሬዚዳንት ክሊንተን በመካከለኛው ምሥራቅ በሚካሄደው አስቸኳይ የመሪዎች ስብሰባ ላይ ለመገኘት ዛሬ ይሄዳሉ ተብሎ ተጠብቆ ነበር፤ ግን ወደኋላ አፈግፍገዋል።
እንዴት ወደዚህ ውሳኔ በፍጥነት ተደረሰ?
ለዚህ ዜና አንድሪያ ሚቸል እነሆ።
ቃል አቀባይ፦
ፕሬዚዳንቱ ስምንት ዓመት ከፈጀው የመካከለኛው ምሥራቅ ዲኘሎማሲ አንድ ነገር አገኛለሁ በሚል ተስፋ ዛሬ ወደ ዋሽንግተን ተመልሰዋል።
ምን ስህተት ተሰራ?
ለብዙዎች ሐምሌ ላይ በካምኘ ዴቪድ የተደረገው ስምምነት ለሰላም በጣም የተቃረበ ይመስል ነበር።
ለምን ሁሉም ከናካቴው ፈረሰ?
በመጀመሪያ በፍልስጤም ቅሬታ።
ሕዝቡ በመንገድ ምንም ኢኮኖሚያዊ ጠቀሜታ አያይም፤ ከብዙ ዓመት የሰላም ውይይት በኋላ የተሻለ ነገር አላገኘም፣ እንዴ፣ የመሪዎቹ ስብሰባ ሲጨናገፍ አራፋትን በመንቀፍ የእስራኤልን ጠቅላይ ሚኒስትር ባራክን በማሞገሷ ዩ.ኤስ ቅር ተሰኝተውባታል።
በተለይ የእየሩሳሌምን ጉዳይ በተመለከተ ከሊቀመንበር አራፋት ይልቅ ጠቅላይ ሚኒስትሩ የዱሮ አቋማቸውን ትተው ወደፊት ብዙ ተራምደዋል።
እየሩሳሌምን ለመክፈል የቀረበውን የተለያየ ሐሳብ ፍልስጤሞች እንደማይቀበሉት ግልጽ ነበር።
ቃል አቀባይ፦
አራፋት ሲዳከሙ እንደሃማስ ያሉ ተራማጅ ቡድኖች ጥንካሬ አግኝተዋል።
የተዳከሙት አራፋት ሰላም የማይፈልጉትን በርካታ ኃይሎች አደፋፍረዋል።
ቃል አቀባይ፦
ሁለተኛው የእስራኤሎች መበሳጨት ነበር።
ባራክ በለውጡ ምንም ነገር ሳያገኙ አራፋት ቅዱሷን ከተማ በከፊል እንዲቆጣጠሩ ማድረጋቸው ከሚገባቸው በላይ ሄደዋል የሚል ስሜት በበርካታ እስራኤሎች ዘንድ ተቀርጾ ነበር።
ካምኘ ዴቪድ ላይ ባራክ በጣም ቀና የነበሩ ይመስለኛል።
አራፋት ሌላ አማራጭ ሐሳብ ይዘው ለመቅረብ አለመቻላቸው ጠቅለይ ሚኒስትሩንም ሆነ እስራኤሎችን ተስፋ ያስቆረጣቸው ይመስላል።
ቃል አቀባይ፦
በመጨረሻም የመሪዎቹ ስብሰባ ከንቱ ተስፋን የሰነቀ፣ ዋሺንግተንም በደንብ ያልተዘጋጀችበት ነበር።
ዩ.ኤስ የክሊንተን የመሪነት ዘመን ከማብቃቱ በፊት ታላቅ ውጤት ለማስመዝገብ ስትል በችኮላ ወደፊት ገፋችበት።
እንደ ግብፁ ሙባረክና እንደሳውዲ አረቢያው ፋህድ ያሉ ሌሎች የአረብ መሪዎችም ስምምነቱን አልተቀበሉትም፤ አራፋትም ስምምነቱን ሳይፈርሙ እንዲቆዩ ነግረዋቸዋል።
የተባበረ ጥረት ተደርጐ እነዚህን ሰዎች አማክሮ ማቀራረብ ከተቻለ ያሲር አራፋት ከአንድ ስምምነት ላይ ሊደርሱ ይችሉ ነበር።
ዩናይትድ ስቴትስ ለካምኘ ዴጀድ በበቂ ሁኔታ የተዘጋጀች አይመስለኝም።
በዝግጅቱ ላይ በይበልጥ ጥንቁቅ ሆነው ከሆነ አንድ ስምምነት ላይ ለመድረስ እርግጠኛ መሆን ነበረባቸው።
ቃል አቀባይ፦
በርካታ ታዛቢዎች እንደሚሉት ካምኘ ዴጀድ መጥፎ ሁኔታዎችን ይበልጥ አባብሷቸዋል፤ ፕሬዚዳንቱ የተመናመነ ተስፋ ይዘው ለምን ወደመሪዎች ስብሰባ ለመሄድ ያስባሉ የሚል ጥያቄ ዛሬ ማታ ይቀርባል።
ዋሽንግተን።
ዛሬ ማታ ሴይንት ሉዊስ የመሪዎች ክርክር ሊካሔድ ባለበት ሁኔታ፣ ተወዳዳሪ ተመራጮች የሚወያዩት ብሔራዊ አትኩሮትን ባላገኘ የፓለቲካ ርዕር ነው---- ስለሚሶሪ ወንዝ ዕጣ ፈንታ ማለትም ሚሲሲፒን በሴንት ሉዊስ በሚገኘው የሌዊስና ክላርክ ቦይ።
ባንድ ወቅት ከነበረበት ሁኔታ ሲታይ ዛሬ በጣም የተሻለ ወንዝ ነው እና ጥያቄው---- ወደ ቀድሞው ይዘት እንዲመለስ መደረግ አለበት ወይ? የሚለው ነው።
የኤንቢሲ ብሔራዊ ዜና አጠናቃሪ ጂም አቪላ ነው።
ቃል አቀባይ፦
የአካባቢው ሰፋሪዎች ሲጠሩት ሰፊው ሚዙሪ ይሉታል-----ለመጠጣት የወፈረ ለማረሻ የቀጠነ።
አእዋፍና አሶች በተፈጥሮ ይዘቱ የሚወዱት ጥልቀት የሌለው፣ በዝግታ የሚፈስ፣ ረግራጋማው ወንዝ።
እንደሚዙሪ ያለ በወንዝ ውስጥ ያለ ፍሰትና ሽሽት ለሕይወት ራሱ ምንጭነትን ያጐናፅፋል።
ቃል አቀባይ፦
ነገር ግን ሚዙሪ ሰው ያልሰፈረበት መሆኑ ቀርቷል - በግድቦች እና በጭቃ-ቧጣጮች ተላምዷል።
በአሁኑ ጊዜ የመርከቦች አውራ ጐዳና በመሆኑ መንግስት እንደሚለው በወንዙ ውስጥ ለሚገኙት ሶስት ብቸኛ ዝርያ--- ማለትም ለፓሊድ ስተርጀን ተብሎ ለሚጠራውና የ1000 ሚሊዮን አመት ዕድሜ ላለው፣ ለስት ተርን ተብሎ ለሚጠራውና ወንዙን አካሎ ዳርቻ ለሚወጣው የመኖር ህልውና አስጊ ሆኗል---።
ባለሙያዎቹ እንደሚሉት ከሰሜን መካከለኛው ሞንታና እስከ ሚሲሲፒ ወንዝ ድረስ በተዘረጉ የስድስት ግድቦች አሰራር ምክንያት፣ የሚዙሪ ተፈጥሮአዊ ውዝዋዜ ጠፍቷል።
እየተጥመለመለ የሚፈሰውን ወንዝ ወደ ጥልቅ የውሀ ጉድጓድ የለወጠ ክስተት።
በሚዙሪ ወንዝ ውስጥ ያሉ ብቸኛ ዝርያ የተላመዱትን የፀደይ ወራት ከፍተኛ ጐርፍና የበጋውን ዝቅተኛ ፍሰት ባለማግኘታቸው ሊጠፉ ነው።
የዛሬዋ ስተርጀን እንደቀድሞ በወንዙ ውስጥ መራባት አትችልም - በሰው-ሰራሽ መፈልፈያዎችና ባጋጣሚ ከተፈጠረ የአሸዋ ክምር በስተቀር የወንዝ አካላይ አእዋፍ ቤት የነበረው ሁሉ በጥልቅ ውሀ እየተወሰደ ነው።
አሳዎችንና አእዋፋትን ለማትረፍ እንዲሁም ቱሪዝም ዋነኛ የገቢ ምንጭ በሆኑበት ከወንዙ ማዶ ባሉ ግዛቶች የመዝናኛ አጠቃቀምን ለማሻሻል ይቻል ዘንድ መንግስት ለ 50 ዓመታት ቋሚ የሆነ የውሀ ፍሰትን ለመቀየር ይፈልጋል።
በፀደይ ወቅት የበለጠ ውሀ ፍሰት በመልቀቅና በበጋ ደግሞ ፍሰቱን በመቀነስ ወንዙን ወደ ቀድሞ ይዘት መመለስ--- በወንዙ ዳር ለሚገኙ ገበሬዎችና የጭነት መርከብ አንቀሳቃሾች ጥል የሚያስከትል ዜና ነው።
ጊዜው መለወጡን ለማስረዳት መሞከር፣ በሚዙሪ ወንዝ ዳርቻ ለሚኖሩ ሰዎች ትርጉም አይሰጥም፣ ወደ ቀድሞው የፀደይ ጐርፍ ሊመለሱ አይፈልጉምና።
ቃል አቀባይ፦
ስለ ወንዙ እና ማን ይቆጣጠረው ስለሚለው ጉዳይ ነው።
ሚዙሪ - ሁለተኛው ረጅም የአገሪቱ ወንዝ
7 ግዛቶች፣ 2500 ማይልስ ርዝማኔ ያለው፣ አሁን ደግሞ እንደ አካባቢ ጥበቃ ባለሙያዎች በአደጋ ላይ ከሚገኙ ወንዞች በተራ ቁጥር 2 የሚገኝ
ገበሬዎች እንደሚሉት በፀደይ ወራት ሚዙሪ ቁጥጥር ያልተካሔደበት በአደጋ ላይ የሚወድቀው የእህል መዝሪያው ወቅት ነው።
የንግድ መርከብ ባለቤቶች እንደሚሉት በበጋ ወቅት ሁለት ደረቅ ወራቶች ንግዱን ያበላሻሉ።
የቀረበው ሀሳብ የሚያደርገው ነገር ቢኖር በሚዙሪ ወንዝ ላይ ለመስራት ይጠይቅ የነበረው ዋጋ በዕጥፍ ማሳደግ ነው። በዚህም ምክንያት በወንዙ ላይ ሲሰሩ የነበሩ ድርጅቶች እንዲለቁ ያደርጋቸዋል።
ቃል አቀባይ፦
ከአሜሪካ የጦር መሀንዲሶች ጓድ በተገኘው ስሌት መሠረት ግን አራቱ በሚዙሪ ወንዝ ዳርቻ የሚያመርቱ ግዛቶች ወደ 5 ቢሊዮን የሚጠጋ ጆንያ እህል በየአመቱ ቢያመርቱም አሁን በንግድ መርከብ የሚጠቀሙ ግን በጣም ጥቂት ናቸው።
16.7 ሚሊዮን ጆንያ።
ያ 3 በሺህ ነው።
የንግድ መርከብ ድርጅቶች የሚዙሪ ወንዝ ባለቤት አይደሉም።
በጐርፍ የሚጥለቀለቁት ገበሬዎች የሚዙሪ ወንዝ ባለቤት አይደሉም።
ማንኛውም ሰው የወንዙ ባለቤት ነው።
ሚዙሪን በጋራ ለመጠቀም መንገድ መፈለግ አለብን።
ቃል አቀባይ፦
የአካባቢ ጥበቃ ባለሙያዎች ሶስት ልዩ ዝርያዎችን፣ ሰፊ እና ሰው ባላበላሸው ተፈጥሮአዊ የሚዙሪ ወንዝ ላይ የተመሠረተን የቱሪስት መስህብ ኢኮኖሚ አዳነ እንበል።
ጂም አቪላ፣ ኤን ቢ ሲ ዜና፣ ቢስማርክ፣ ሰሜን ኮሪያ።
አንድ ቀን በበረዶ ለመንሸራተት በሚሄዱ ሰዎች የታጨቀ በወፍም ሽቦ የሚሳብ ባቡር ውስጥ በተነሣ እሳት ቢያንስ 155 ሰዎች ስለሞቱ ኦስትሪያ በሐዘን ተውጣ ነበር።
እሳቱ የተነሣው በኦስትሪያ ባለው አልኘስ ተራራ በሚያወጣው የመሬት ውስጥ መሽዋለኪያ /የዋሻ መንገድ/ ውስጥ ነበር።
ከብሔራዊ የሬደዮ ስርጭት ኩባንያ ሮን አለን ነኝ።
ሄሊኮኘተሮች አደጋው ወደደረሰበት ቦታ የአደጋ ጊዜ ሠራተኞችን ጭነው ሲደርሱ እንደታየው ወደ 100 የሚጠጉ አሜሪካውያን - ያልተመለሱትን ስምንት የሸርታቴው ክበብ አባላትን ትተው - ጀርመን ውስጥ ወዳለው ወታደራዊ ምሽግ ሲገሰግሱ ታይተዋል።
ሻለቃ ድሪው ስታዚስ እና የ8 ዓመቷ ልጁ እንዳሉት በአደጋው ውስጥ ሊማገዱ እንደሚችሉና ግን ቡድኑ ሲንቀሳቀስ 5 ደቂቃ ዘግይተው ወደ ኋላ እንደቀሩ ተናግረዋል።
በጦር ሠራዊት ውስጥ የምትጠብቁት ነገር ቢኖር ራሳችሁን አዘጋጁ የሚለው ነው።
ነገር ግን በሽርሽር ላይ ላለ ቤተሰብ አይደለም።
አሳዛኙ ነገር በዚህ ዓይነት በነበሩት ሰዎች መፈጸሙ ነበር።
መቶ አለቃ ማይክ ኮኢ ባቡሩን ሲጠብቅ በመሰልቸቱ በሰልፍ ላይ የነበሩና በኋላ የሞቱ አራት አሜሪካውያን የያዘ ቤተሰብ ትቶ ሄዷል።
በእነሱ ላይ የደረሰው የሚዘገንን ነበር።
እኔም ለአደጋው ምን ያህል ተቃርቤ እንደነበር ሳስበው ዘግንኖኛል -- ማለቴ ሰልፍ ይዤ ለመቆም ትዕግስት ያጣሁ ጥሩ አሜሪካዊ እንደሆንኩ እገምታለሁ።
ከ150 የበለጡ ሟቾች በእርግጥ በተለይተው እንደታወቁ ዛሬ ይህ የአልኘስ መዝናኛ ከተማ እንቅስቃሴ በድንገት ቆሟል።
እየተጠባበቁና ተስፋ እያደረጉ የነበሩ ጓደኞችና ቤተሰቦች የመታሰቢያ ጸሎት ወደሚደረግበት የግል አዳራሽ ተወስደዋል።
ከተራራው ላይ እንደተለመደው የተንሸራታች መሰባሰቢያ የነበሩት ቦታዎች ሙሉ በሙሉ ምድረ በዳ ሆነዋል።
መርማሪዎች እስካሁን ድረስ አደጋውን የፈጠረው ምን እንደሆነ ለማወቅ አልቻሉም።
ወደ ተራራው ይወጣ ከነበረው ባቡር ወደ መሬት ውሰጥ መሽዋለኪያው /የዋሻ መንገድ/ ከመግባቱ በፊት የእሳት ነበልባል ሲነሣ ማየታቸውን በርካታ የዓይን ምስክሮች ተናግረዋል።
ሹፌሩ እሳት መነሣቱን ባወቀበት ወቅት በጣም ስለዘገየ ምንም ማድረግ አይቻልም ነበር በማለት እዚህ ያሉ አንድ ባለሥልጣን ተናግረዋል።
አሁን ያለው ዋና ጉዳይ ሬሳውን ማንሳትና ማንነታቸውን መለየት ነው።
እነዚህ አሜሪካውያን የበዓሉን ሰንበት ቀናት ያሳለፉት በጥልቅ የማጣት ስሜት በሐዘን ተውጠው ነበር።
ጓደኞቻችንን አጥተን በጉጉት ስንጠባበቀው የነበረውን ረጂም የአውቶብስ ጉዛ ለመሄድ ያሰበ አልነበረም።
በጣም ከባድ ነው የሚሆነው።
ይህን ከአእምሮ የማይፋቀውን ከባድ አደጋ እያስታወሰ ለሚያዝነው አጠቃላይ ሕዝብ ከባድ ነው።
ሮን አለን ለኤን.ቢ.ሲ ዜና፣ ከካፕሩን፣ ኦስትሪያ።
በዩ.ኤስ የጦር መርከብ «ኮል» ላይ በአሸባሪዎች መጥፎ አደጋ ከደረሰ ወዲህ አሁን ሁለት ወራት ያህል መሆኑ ነው፤ ትናንት ማታ ምንጮች ለብሔራዊ ሬዲዮ ኩባንያ እንደገለጹት ጥቃቱን ካቀዱት ዋና ተጠርጣሪ የአሜሪካ ሙስሊም ነውጠኛ አሁን ዮርዳኖስ ውስጥ በማረፊያ ቤት እንዲቆይ መደረጉን ተናግረዋል።
ስሙም ጃኢድ ሂጃዚ ይባላል፤ የብሔራዊ ሬዲዮ ኩባንያ ዜና አገልግሎት ይህ ሰው ከአሸባሪው ኦሳማ ቢን ላደን ጋር በቀጥታ ከፍተኛ ግንኙነተ እንዳለው ደርሶበታል።
በዩ.ኤስ ወታደራዊ አውሮፕላኖች ላይ በፔርሻ ባሕረ ሰላጤና በመካከለኛው ምሥራቅ አደጋ ለማድረስ ተጨማሪ ዕቅድ መደረጉን ለዩ.ኤስ መርማሪዎች መግለጹን ዘግቧል።
አንዳንዶች በአየር መንገድ ኢንዱስትሪ ላይ ለምን መዕዋለ ንዋይ እንደሚያፈሱ በግሌ መገመት አልችልም።
እስኪ አንድ ሰው እቃን ከሚያጓጉዘው አየር መንገድ በላይ የከፋ ችግር እየገጠማቸው ያሉ ኩባንያዎች መኖራቸውን ይንገረኝ /ዴልታ፣ ዩ.ኤስ አየር መንገድ፣ ኮንቲነንታል፣ አሜሪካን፣ ኖርዝ ዌስት፣ ዩናይትድ/።
ከፍተኛ የነዳጅ ዋጋ፣ የማይረዳ የጡረታ ግዴታዎችና ከፍተኛ ደመወዝ የሚከፈለው ሙያተኛ የሥራ ኃይል።
በነዚህ የአደጋዎች ዝርዝር ላይ በእነዚህ የሀዘን ዝርዝር ላይ ደግሞ በብዙ የሚያንስ ቅናሽ ዋጋ ያላቸውን ገዳይ ተቋሞች እንጨምራለን።
ባለፈው ሣምንት በተገለፀው ዝቅተኛ የትራንስፖርት ክፍያ ለሥራ ጉዞ በመመዝገቤ ጠቀሜታ እንዳገኘሁበት እስማማለሁ፤ ነገር ግን የሚቀጥሉት ጥቂት ዓመታት ለነዚህ አንዳንድ ኩባንያዎች ጥሩ አይደለም።
አሳዛኙ ነገር፣ ይህ አናዳጅ ክስተት በነዚህ ኩባንያዎች ላይ የተወሰነ አይደለም።
አንዱ የአሜሪካ አየር መንገድ ማዕከል የሆነው ፒትስበርግ አይሮፕላን ማረፊያውን የዘረጋው በጣቢያው የችርቻሮ ተቋም አማካይነት ነው።
አሁን የአሜሪካ አየር መንገድ ከጥር 1996 ዓ.ም ጀምሮ ከፒትስበርግ የሚያደርገውን በረራ በ28 በመቶ ቀንሷል፤ እና ሙሉ በሙሉ ለማቋረጥ የሚችልበት አደጋ ላይ ነው ያለው።
እነዚህ አብረቅራቂ አዲስ የአይሮፕላን ጣቢያዎች ሁልጊዜም ወደፊት መከፈል በሚገባቸው የረዥም ጊዜ ስምምነቶች ይደጐማሉ።
..ግን በአየር መንገዶች አይደለም።
ይህ ቀጣይነት ያለውን ስትራቴጂ የሚፈለግ ኢንዱስትሪ ነው።
በ1996 ዓ.ም ትርፍ ያገኙ አየር መንገዶች ሳውዝዌስትና ጄት ብሉ ብቻ ነበሩ። ነገር ግን በሚቀጥሉት አምስት ዓመታት ምን ሊከሰት እንደሚችል ማን ያውቃል።
ስለዚህ ዝቅተኛውን የትራንስፖርት ዋጋና በበረራ ጊዜ ምግብ አለማግኘትን ቅሬታ በምስጋና እቀበላለሁ፤ እና የነዚህን ኩባንያዎች ወደ ኪሣራ መግባትን እመለከታለሁ።
ቢዝነስ ዊክ የተባለው የንግድ ድረገፅ እዚህ ስላለው የትራንስፖርት ዋጋ መቀነስና የአሜሪካ አየር መንገድ ችግሮችን በተመለከተ ሌሎች አስተያየቶች አሉት።
አካሉ ጨርቃ ጨርቅ ተጐስጉሶበት የተወጠረውንና በእስፔን ሚውዚየም ውስጥ ለመቶ ዓመት ያህል ለኤግዚብሽን የተቀመጠውን አፍሪካዊ ቅሪተ-አካል ለመመልከት በብዙ ሺዎች የሚቆጠሩ በቦትስዋና የሚገኙ ሰዎች አሰልፈው ነበር።
አካሉ ለሕዝብ እንዲታይ መደረጉ የዘረኝነትና የጥቃት እርምጃ መሆኑን በመግለጽ የተባበሩት መንግሥታትና ሌሎች ድርጅቶች ቅሬታቸውን ካቀረቡ በኋላ የሰውየው አጽም ወደ አፍሪካ ተመልሷል።
ሰውየው የቀብር ሥነ ሥርዓት ተደርጐለት ነገ ይቀበራል።
በማዳመጥ ላይ ያላችሁት የቢቢሲን የዓለም ዜና።
እኔ ግሪጐር ክሬይጊ ነኝ።
በዩ.ኤስ የጦር መርከብ ላይ የተፈጸመው ግልጽ ጥቃት ቢያንስ በስድስት አሜሪካውያን መርከበኞች ላይ የሞትና በ35ቱ ላይ የመቁሰል አደጋ አስከትሏል።
ፍንዳታው የተከሰተው የዩ.ኤስ የጦር መርከብ ኮል የመን ወደብ ላይ ነዳጅ በምትቀዳበት ጊዜ ነበር።
ለብሔራዊ ሕዝባዊ ሬዲዮ የቻድ ፔርግራም ዘገባ።
ኋይት ሐውስና ፔንታጐን ሁለቱም እንዳሉት የደረሰው ጥቃት የአሸባሪዎች ሥራ ሳይሆን አይቀርም።
ፕሬዚዳንት ክሉንተን በአካባቢው ምርመራ ሲያካሂድ ለነበረው ለኤፍ.ቢ.አይ ቡድን፣ ለፔንታጐንና ለውጭ ጉዳይ ሚኒስቴር አፋጣኝ እርምጃ እንዲወስድ ወደያውኑ አስጠነቀቁ።
ጥቃቱ የደረሰው በእስራኤልና በፍልስጤም መካከል ግጭት ከተነሣ ከቀናት በኋላ በመካከለኛው ምሥራቅ ያለው የዩ.ኤስ የጦር ኃይል በከፍተኛ ሁኔታ በተጠንቀቅ ላይ እንዳለ ነበር።
የመከላከያ ሚኒስትር ዊሊያም ኮኸን ዩ.ኤስ በዓለም ውስጥ ያሏትን ጥቅሞች ለመጠበቅ ጥረቷን እንደምትቀጥል ገልጸዋል።
የሰላምና መረጋጋት ኃይል ሆነን ለመቀጠል ያለንን ቆራጥ አቋም ማንም ሊጠራጠር አይገባውም፤ ዩ.ኤስ ወደ ኋላ እንድታፈገፍግ እናስገድዳታለን ብሎ የሚያስብም ማንም አይኖርም።
በእኛ ላይ ጥቃት አድርሶ ሳልቀጣ እቀራለሁ ብሎ የሚያስብም መኖር የለበትም።
ኮል ነዳጅ ለመቅዳት ከወደቡ ደረሰች።
ባለሥልጣናት እንደሚሉት ትንሿ ጀልባ ኮልን እየጐተተች ከወደቡ አድርሳ ፍንዳታው ከመድረሱ በፊት አሥራ ለማቆም ትሞክር ነበር።
ቻድ ፔርግራም፣ ለኤን.ፒ.አር ዜና፣ ከዋሽንግተን።
በተጨማሪ የሁለት አሜሪካውያን መርከበኞች አስከሬን ከየመን ወደ ኤደን ከዩ.ኤስ.ኤስ የባሕር ኃይል መርከብ ኮሌ ውስጥ ዛሬ ተገኝቷል።
የዩ.ኤስ ባለሥልጣናት ከቦታው ላይ ተገኝተው ኮሌ መርከብ ወደብ ላይ እያለች 17 መርከበኞችን በገደለው ፍንዳታ ላይ የሚያደርጉትን ምርመራ ቀጥለዋል።
የኤደን ፖሊስ የቦምብ መሥሪያ መሥሪያዎች የተገኙበትንና ነዋሪዎቹም በአጥፍቶ መጥፋት ጥቃት በጦር መርከቧ ላይ ፍንዳታ አድርሰዋል ተብለው የተጠረጠሩበትን አፖርትማ ባለቤት ይዞ ዛሬ በመመርመር ላይ ይገኛል።
እንዲሁም ዛሬ ፕሬዚዳንት ክሊንተን ኮል የተባለችው መርከብ በተሠራችበት ወደብ ኖርፎልክ፣ ቨርጂኒያ ተገኝተው መርከቧ ውስጥ ለመቱት መርከበኞች የተደረገውን የመታሰቢያ ጸሎት መርተዋል።
የመታሰቢያ ጸሎቱ የተጀመረው በብሔራዊ መዝሙር ነበር።
ፕሬዚዳንቱ ወንድና ሴት የሠራዊቱ አባላትን ለትንሽ ደቂቃ እንዲያመሰግኑ ለመላው የአሜሪካ ሕዝብ ጥሪ አቅርበዋል።
ዛሬ ለነፃነት ሲታገሉ ለወደቁ ምርጥ ወጣቶች አክብሮታችንን እንገልፃለን።
በመሞታቸው እናዝናለን፤ የሕይወት ታሪካቸውን እናከብራለን፤ ውለታ የማይረሳውን የሕዝብ ፍቅርና ጸሎት ለቤተሰቦቻቸው እናቀርባለን።
ፕሬዚዳንት ክሊንተን ሕይወታቸው ያለፈውን የ17ቱን ወታደሮች በየስማቸው አንስተው በጦር ኃይሎች ውስጥ የሚያገለግሉትን ወንዶችና ሴቶች ጀግንነትና መንፈሰ ጠንካራነት አድንቀዋል።
በዩ.ኤስ ሠራዊት ላይ ጥቃት ለሚፈጽሙ ሁሉ ይህን ግልጽ መልእክት አስተላልፈዋል።
በእነሱ ላይ ጥቃት ለምትፈጽሙ ሁሉ የምትኖሩበት ሰላማዊ ቦታ አታገኙም እንላችኋለን።
አሳደን እንይዛችኋለን፣ ከዚያም ፍትህ ይሰፍናል።
አሜሪካ በመካከለኛው ምሥራቅና በመላው ዓለም ለሰላም ወይም ለነፃነት ወይም ለመረጋጋት ዘብ መቆሟን አታቆምም።
የሐዘኑ ሥነ ሥርዓት እንዳበቃ ፕሬዚዳንት ክሊንተን ለትንሽ ደቂቃ የኀሊና ጸሎትና ከዚያም የባሕር ኃይል መዝሙር ሲዘመር እያንዳንዱ ሰው እንዲሳተፍ ጥሪ አደረጉ።
እንግሊዝ ከሰሜን ኮሪያ ጋር ዲፕሎማሲያዊ ግንኙነት ልትመሠርት ነው።
የውጭ ጉዳይ ሚኒስትር ሮቢን ኩክ ይህን መግለጫ የሰጡት ከደቡብ ኮሪያ ዋና ከተማ ሲኡል በገቡበት ጊዜ ነበር።
ግን ኩክ እንደተናገሩት ከሰሜን ኮሪያ ጋር ግንኙነት መመሥረተ ማለት በዚች አገር ውስጥ ለሚደርሰው የሰብአዊ መብት መጣስ ለንደን ዓይኗን ጨፍና ትቀመጣች ማለት አይደለም።
በዓለም ዙሪያ ዲፕሎማሲያዊ ግንኙነቶች አሉን፤ የሰዎች መብትን የሚጥሰው ማን እንደሆነ ለይተን ማወቅ ይኖርብናል፤ በጣም በጥልቀትና በእውነተኛ መንገድ እንጨነቃለን።
ዲፕሎማሲያዊ ግንኙነቶች መመሥረታችን የሚሰጠው ጠቅም የሚያስጨንቁንን ነገሮች በማንሳትና እንዚህም ተሻሽለው እንዲገኙ ያለንን ጉጉት በመግለጽ በቀጥታ ውይይት ለማድረግ ስለሚያስችለን ነው።
የደቡብ ኮሪያ አመራር የሰሜን ጐረቤቷን ከቀዝቃዛ ሁኔታ ለማውጣት ለሚደረገው ዓለም አቀፋዊ ዕርዳታ ከፍተኛ አስተዋጽኦ አለው ብለዋል ኩክ።
እንግሊዝ ዛሬ እንደተናገረችው ከሰሜን ኮሪያ ጋር ያላትን ግንኙነት ወደተለመደው ጤናማ ሁኔታ እየመለሰች ነው።
የእንግሊዝ ጠቅላይ ሚኒስትር ቶኒ ብሌር ይህን ውሳኔ ታሪካዊ ድል ነው ብለውታል።
ይህ የተላለፈው የውጭ ጉዳይ ሚኒስትር ማዶሊን ኦልብራይት የሰሜን ኮሪያን ዋና ከተማ ፒዩንግያንግን ከመጐብኘታቸው ከጥቂት ቀናት በፊት ነው።
ይህን መግለጫ የሰጡት የእንግሊዝ የውጭ ጉዳይ ሚኒስትር ሮቢን ኩክ ሲናገሩ ዲኘሎማሲያዊ ትስስር መፍጠር በሰሜንና በደቡብ ኮሪያ መካከል ያለውን ውጥረት ያረግበዋል፤ እውነቱን እንናገር ካልን ሁለቱ አገሮች አሁንም በጦርነት ላይ ናቸው ብለዋል።
ጀርመንም ከፒዩንግያንግ ጋር ያላትን ግንኙነት ወደተለመደው ሁኔታ ለመመለሰ ዕቅድ እንዳላት ዛሬ ተናግራለች።
ሴሊግ ሃሪሰን በዋሽንግተን ዲ.ሲ የሴንቸሪ ፋውንዴሽን የኮሪያ ጉዳይ ልዩ አዋቂ ናቸው።
ሃሪሰን፣ እንግሊዝ፣ ጣሊያን፣ ከአውስትራሊያ ቀደም ብለው ፊሊፒኖችም አሁን ደግሞ ጀርመን ይችን ምስጢራዊ የሆነች አገር ለመሳብ እየሞከሩ ነው።
ዩ.ኤስ እሳ፣ ያ የት ያደርሰናል?
መቸም ፕሬዚዳንት ክሊንተን ጥሩ ፖለቲካዊ ሽፋን የሚያገኙ ይመስለኛል።
እንግሊዝ ካደረገችው አንፃር ወደ ፒዩንግያንግ ከሄደ፣ አሁን ውይይት እየተደረገበት ስለሆነ፣ ሚኒስትሯ ኦልብራይት ይሄዳሉ፤ የሰሜን ኮሪያም ሁለተኛው ሰው ባለፈው ሳምንት ዋሽንግተን ነበሩ።
ነገሮች በእንቅስቃሴ ላይ ናቸው፤ በተለይ ዋና የሆነው ነገር እንግሊዝ አንድም ግዴታ አለማያያዟ ነው።
ዩ.ኤስ ከሰሜን ኮሪያ ጋር የተላመደው ጤናማ ግንኙነት እንዲመለስ ለማድረግ በርካታ ግዴታዎችን ጥላባታለች።
ከእነዚህም ዋና ዋናዎቹ የሚሳየል ፕሮግራሟንና የኑክሉየር ጦር መሣሪያ ኘሮግራሟን በፈቃዷ እንድትተው እንዲያውም ገደብ እንዲኖር፣ ምናልባትም ሁለቱንም እንድታቆም ስምምነት ላይ መድረስ አለባት የሚሉት ናቸው፣ ከአሁን በኋላ ከሰሜን ኮሪያ ጋር እንዲሁ ጤናማ ግንኙነትን ለመመስረት የሚያስችለን አቋም ላይ አይደለም ያለነው።
በእነዚህ አንዳንድ አከራካሪ ጉዳዮች ላይ ድርድር ለማድረግ እንፈልጋለል።
ደህና አሁን ስለአሜሪካ ፍላጐትና እንግሊዝ ስለወሰደችው ርምጃ ይበልጥ ልጠይቅህ፤ ማለቴ አሜሪካ በግልጽ እንዳደረገችው በተለይ እንግሊዝ ከሰሜን ኮሪያ ጋር ጦርነት ብታነሣ፣ እስከ ቅርብ ጊዜም ድረስ በዩ.ኤስ ዘንድ ሰሜን ኮሪያ እንደ ተንኮለኛ መንግሥት ትቆጠር ስለነበር አሁን እየተካሄደ ስላለው ነገር የሚሰማህ ምንድን ነው።
እንደተናገርነው የኒውክሊየር የጦር መሣሪያ ፕሮግራሟን ጨምሮ አሁንም በምስጢር እንደተሸፈነች ናት።
እነዚህን በግዴታ የተፈጠሩ አዲስ ስምምነቶች ታምንባቸዋለህ፣ እንግሊዝ እያደረገች ያለችውን እንደ ግዴለሽነት ወይስ እንደኋላ ቀርነት ትቆጥረዋልህ።
አልቆጥረውም።
ይህን በእርግጥ ስምምነት ነው ብዬ አልቆጥረውም፣ እንዲሁ እርስ በርስ ዲኘሎማሲያዊ ልውውጥ እያደረጉ ነው።
እንግሊዝ ወደ ፒዩንግያንግ መቼ ተልዕኮ እንደሚኖራት እንኳን ገና ግልጽ አልሆነም።
እናም ዲኘሎማሲያዊ ግንኙነት መመሥረት በእርግጥ ግዴለሽነት አይመስለኝም፤ እንዲያውም ጤናማ ነገር ይመስለኛል፤ ምክንያቱም የሟቹ ጄኔራል ዩ ልጅ በሆኑት በኪም ጆንግ ኢል የሚመራው የአሁኑ አስተዳደር ለውጭው ዓለም በራቸውን ለመክፈት እየሞከሩ ነው።
በአገሪቱ የውስጥ ኢኮኖሚያዊ ሥርዓት ወይም ፖለቲካዊ ቁጥጥራቸው ላይ የተሐድሶ ለውጥ ለማምጣት አይፈልጉም።
በሌላም በኩል የምዕራቡን ካፒታል ይፈልጋሉ፤ ሰሜን ኮሪያ ከቀዝቃዛው ጦርነት በኋላ ከሩሲያና ከቻይና ታገኘው የነበረውን ኢኮኖሚያዊ ድጐማ ስታጣ ያጋጠማትን ኢኮኖሚያዊ ችግር የሚያቃልሉላት ዓለም አቀፋዊ ድርጅቶችን ትፈልጋለች።
ስለሆነም ሰሜን ኮሪያ ለውጭው ዓለም በሯን ለመክፈት ያላት ዝንባሌ መበረታታት ያለበት ይመስላል።
እናም ሰሜን ኮሪያን በሯን ይበልጥ ክፍት እያደረገች ከሄደች ደቡብ ኮሪያ ለቆዩት 40000 ለመጡት የአሜሪካ ወታደሮች በግልጽ ያስከትላል ተብሎ የሚታሰበው መዘዝ ምንድን ነው?
ደህና፣ የሰሜን ኮሪያ ዝንባሌ እንግዲህ ሰሜን ኮሪያና ዩ.ኤስ ወዳጅነት ከመሠረቱና ሰሜን ኮሪያ የሥጋት ስሜት የማይፈጥርባት ከሆነ ጥቂት የዩ.ኤስ ወታደሮች ለአዲስ ሚና በኮሪያ ባሕረ ገብ መሬት ቢቀሩ ተቃውሞ አይኖራትም።
ይህም ማለት ሰሜን ኮሪያን ለመውጋትና የደቡብ ኮሪያ አጋር በመሆን ከዚያ የሚቆዩ ከሆነ ሰሜን ኮሪያ ከዚያ እንዲቀመጡ አትፈልግም፤ ዩ.ኤስ ጦሯን እንድታስወጣ ጫናቸውን ይቀጥላሉ።
ዩ.ኤስ በኮሪያ ባሕረ ገብ መሬት እንደ አየር ኃይል ያሉ አንዳንድ ወታደራዊ ሁኔታዎች በዚያ እንዲቆዩ ካደረገች ሰሜን ኮሪያውያን በእርግጥ የሚሳይል ፕሮግራማቸውን አያቆሙም።
እናም ሚሳይሎችን በተመለከተ እኛ እንዲያደርጉ የምንፈልጋቸውን ነገሮች ይተገበሩ ዘንድ ከተፈለገ ወታደራዊ ስምምነቶች እንዲደረጉ የሚጠይቁ ይመስለኛል፤ ነገር ግን በሰሜንና በደቡብ ኮሪያ መካከል፣ እንዲሁም በሰሜን ኮሪያና በሌሎች አገሮች መካከል የተሻሻለ ግንኙነት መፈጠር ዩ.ኤስ በቅርቡ ሙሉ በሙሉ ከኮሪያ እንድትወጣ መንገድ ይከፍታል የሚለው ግምታዊ አስተሳሰብ፣ በእርግጥ ይህ ይሆናል ብዬ አላስብም።
አቶ ሃሪሰን፣ ከእኛ ጋር በመነጋገርዎ አመሰግናለሁ።
አመሰግናለሁ።
ከዋሽንግተን ዲ.ሲ ከእኛ ጋር የተነጋገሩት ሴሊግ ሃሪሰን በሴንቸሪ ፋውንዴሽን የኮሪያ ጉዳዮች ዋና አዋቂ ናቸው።
የሚዙሪ ነዋሪዎች ገዥውን ሜል ካርናሃንን ዛሬ አስታውሰውታል።
ለሴኔት የምርጫ ዘመቻ በሚያደርግበት ጊዜ በአውሮፕላን አደጋ ሰኞ ማታ ሞቷል።
በሚዙሪ እስቴት ዋና ከተማ በተደረገው ሥነ ሥርዓት በብዙ ሺ የሚቆጠሩ ሰዎች ተገኝተዋል።
ፕሬዚዳንትና ሚስስ ክሊንተን ከሐዘኑ ተካፋዮች መካከል ነበሩ።
የቀድሞው የዩ.ኤስ ጦር ሠራዊት ሃምሳ አለቃ በ1998 በምሥራቅ አፍሪካ በአሜሪካ ኢምባሲዎች ላይ በደረሰው የቦምብ ፍንዳታ ሤራ ውስጥ እንደነበረበት ኒው ዮርክ በሰጠው ቃል ጥፋተኛነቱን አምኗል።
የግብፅ ተወላጅ የሆነው አሊ ሞሐመድ በመካከለኛው ምሥራቅ ውስጥ የዩ.ኤስን ታርጌቶች ለማጥቃት ሳውዲ ተወልዶ ተቃዋሚ ከሆነው ከኦሳማ ቢን ላደን ጋር ያሤርባቸው በነበሩት አምስት ክሶች አምኗል።
በቦምብ ፍንዳታው ከ220 ሰዎች በላይ ሞተዋል።
የሊቢያው መሪ ኮሎኔል ጋዳፊ 170 ሰዎች በተገደሉበት የፈረንሳይ አውሮኘላን ጉዳይ በፈረንሳይ አገር ለፍርድ ሊቀርቡ ይችላሉ።
ያ በፓሪስ ለሚገኝ ፍርድ ቤት የአሠራር ደንብ ነው።
ጋዳፊ የአገር መሪ ሆነው በመገኘታቸው ፍርድ ከመቅረብ ነፃ ይወጣሉ የሚለውን ይግባኝ ተቃውሞታል።
የአደጋው ሰለባዎች ቤተሰብን የሚወክለው ጠበቃ ፍራንኮይዝ ሩዴትስኪ ውሳኔውን በታላቅ ደስታ አመስግኖታል።
የዛሬውን ድል የሚያሳየው ማንኛውም የሽብርተኝነትን ተግባር የፈፀመ ሁሉ ካለበት ቦታ ታድኖ እንደሚያዝና ለማንም ቢሆን በአለም ላይ መሪዎችን ጨምሮ በነፃ የመለቀቅ ነገር የሌለ መሆኑን ነው።
እ.ኤ.አ በ1989 በኒጀር አውሮፕላን ተከስክሶ በውስጡ የነበሩት ተሳፋሪዎች ያለቁበትን ጉዳይ የሰለባዎቹ ዘመዶች ነበር በሊቢያው መሪ ላይ እንዲታይ ያደረጉት።
የኮሎኔል ጋዳፊን አማች ጨምሮ ስድስት የሊቢያ ዜጐች በሌሉበት ክስ ተመስርቶባቸዋል።
ይህ የዓለም ዜና ነው።
እኔ ሊሳ ሙሊንስ ነኝ።
ለግማሽ ምዕተ ዓመት የነበረውን አለመግባባት ወደ ጐን በመተው የውጭ ጉዳይ ሚኒስትር ማድሌን ኦልብራይት ዛሬ ከሰሜን ኮርያ መሪ ከኪም ጆንግ ኢል ጋር ፕዩንግያንግ ውስጥ ተገናኝተዋል።
የዚህ ታሪካዊ ጉብኝት ከፊል ተግባር ፕሬዚዳንት ክሊንተን የአስተዳደር ዘመናቸው ከማለቁ በፊት ሰሜን ኮሪያን ለመጐብኘት እንዲችሉ ሁኔታዎችን ማመቻቸት ነበር።
ኮሚኒስቷ አገር በ1948 ከተመሠረተች ወዲህ የኦልብራይት የፒዮንግያንግ ጉብኝት በከፍተኛ ደረጃ የዩ.ኤስ ባለሥልጣናት የተደረገ የመጀመሪያ ጉብኝት ነው።
ኮንግ ዳን ኦህ «ሰሜን ኮሪያ በመስታወት ስትታይ» በሚል ርዕስ መጽሐፍ የጻፈ የኮሪያ ኤክስፐርት ነው።
አሁን ሚኒስትሯ በደቡብ ኮሪያ ዋና ከተማ ሴኡል ውስጥ ናቸው።
የእሳቸው ጉብኝት ሲኡል ውስጥ ታላቅ ዜና እንደሆነ እናውቃለን።
ከደቡብ ኮሪያ አንፃር በሁለቱ ወገን ስለተደረገው ስብሰባ እየተዘገበ ያለው ምን እንደሆነ ልትነግሪን ትችያለሽ?
መልካም፣ ያገሪቱን ስድስት ታላላቅ ዕለታዊ ጋዜጦችን ስመለከት በመሠረቱ አብይ ሆኖ የቀረበው ዜና ማድሌን ኦልብራይት ከሊቀመንበር ኪም ጆንግ ኢል ጋር ያደረጉት ስብሰባ ነበር።
በመሠረቱ ይህ በእርግጥ ታሪካዊ ድርጊትና መልካም ዝንባሌ፣ የደኀንነትና አስደሳች ስሜት የታየበት ሁኔታ ነበር።
ግን የዚያኑም ያህል ዘገባዎች ይህ ስብሰባ ያለውን መሠረታዊ ጠቀሜታ ገልጸው እንደ ሚሳየልና ኒውክሊየር ባሉ በጣም ወሳኝ በሆኑት የደኀንነት ጉዳዮች ላይ መነጋገር እንዳለባቸው አሳስበዋል።
ግን ቢሆንም ስብሰባው በጣም ወሳኝ ነበር፤ በአጠቃላይ ሲታይ በጣም መልካም ጅምር እንደሆነ እገምታለሁ።
ደቡብ ኮሪያ ከፒዩንግያንግ ጋር በመሠረተችው አዲስ ግንኙነትና በውጭ ጉዳይ ሚኒስትሯ ኦልብራይት በተደረገላቸው ጉብኝት አንቺ እንደተናገርሽው ምን ያህል የደኀንነትና አስደሳች ስሜት ተሰምቷቸዋል?
በጣም ጥንቃቄ የተሞላበት አቀራረብ መያዝህን አውቃለሁ፤ እናም ይህ በአጠቃላይ የሚኒስትር ኦልብራይትን ጉብኝት የሚመለከት ነው ብዬ ማሰብ እችላለሁ?
አሜሪካ ትክክለኛውን ተግባር እያከናወነች መሆኗን ታምናለህ?
ወይም በአንተ አመለካከት ምናልባት ዮናይትድ እስቴትስ ነገሮችን ለማስታረቅ በፍጥነት እየተራመደች ይመስልሃል?
በመጠኑ ጥንቃቄ የተሞላበት አቀራረብ ይዣለሁ፤ የዚህም ምክንያት ማዳም ኦልብራይት የዚህን ስብሰባ አንዳንድ ስትራቴጂያዊ ውጤቶች በእርግጥ ሳያስቡ ከዚያ ተገኝተው ከሆነስ፣ ምክንያቱም የአስተዳደር ዘመናቸው ከማለቁ በፊት እኒያን ታላቅ ሰው ከዚህ ለማየት የምንፈልግ ከሆነስ፣ ቸር እንሰንብት።
ይህ ዓይነት ቀላል አቀራረብ ስህተት ይሆናል ብዬ አላስብም።
ግን የዚህን ስብሰባ ጠቃሚነት ሚኒስትሯ ከተረዱና በሰሜን ኮሪያና በዮናይትድ እስቴትስ መካከል የሚፈቱ ተጨማሪ ተጨባጭ ጉዳዮችን ካቀረቡ ያ በጣም የሚፈለግ ጉዳይ ነው ብዬ አገምታለሁ።
አንተ የምትለው የሰሜን ኮሪያ ከፊል ኃይል ከጥቂት ሳምንታት በኋላ የአሜሪካ ፕሬዚዳንታዊ ምርጫ ይካሄዳል በሚለው ጉዳይ ተገፋፍተዋል የሚል ስሜት ያለህ መሆኑን ነው።
ምናልባት የሪፐብሊካን እጩ ተወዳዳሪ ሆነው የቀረቡት ጆርጅ ቡሽ የሚመረጡ ከሆነ ያልከው ትክክለኛ ሐሳብ ይመስለኛል።
ሚስተር ቡሽ በውጪ ፖሊሲያቸው ወታደራዊ ኃይል መጠቀምን የሚወዱና ግትር አቋም ያላቸው ይሆናሉ በማለት ሰሜን ኮሪያ በጣም፣ በጣም ሰግታለች።
ስለሆነም የክሊንተን አስተዳደር ከማክተሙ በፊት መሠረታዊ ነገሮችን ማመቻቸትና ከዮናይትድ እስቴትስ ጋር ለመስማማት የሚያስችሉ ገንቢ ለውጦችን መፍጠር ይፈልጋሉ።
እናም ለነገ ከተያዙት በጣም ጠቃሚ አጀንዳዎች አንዱ የፕሬዚዳንት ክሊንተን ቀጣይ ጉብኝት በሚቀጥለው ህዳር ውስጥ እንዲሆን ለማድረግ ስለሚቻልበት ጉዳይ መወያየት ነው።
የፕሬዚዳንት ክሊንተን የወደፊት ጉብኝት በሰሜን ኮሪያ በራሷ እንዴት እንደሚታይ እንደምታስብ አውቃለሁ።
አንተ ያ ለምን አሳሰበህ?
የእኔ መሠረታዊ እምነት በዴንግ ዚአኦፒንግ በ1978 በተደረገው የቻይና ተሃድሶ ስብሰባ እንኳን ኪም ጆንግ ኢል ራሳቸውን ያላዘጋጁና ወይም ተሃድሶ ለማድረግ ውሳኔ ላይ አለመድረሳቸው ነው።
ቁማር ለመጫወት እየሞከሩ ናቸው፤ ግን ምንም ይሁን ምን ጠባያቸውንም ሆነ ወይም ፖሊሲያቸውን በፍጹም አልለወጡም።
ኢኮኖሚያቸውና በኀብረተሰቡ ላይ ያለው ፖለቲካቸው ከከባድ የችግር አዘቅት ውስጥ እየገባ ነው።
ኃይላቸውን ማሳየት አለባቸው፤ ሐቀኛ መሪ መሆናቸውንና በዚህም ዓለም እየፈራቸው መሆኑን ለሕዝባቸው ይናገራሉ።
ሁሉም ኢምፔሪያሊስት ካፒታሊስቶች እኛን ይፈሩናል።
ያም የዓለማት ሁሉ ማዕከል በመሆናችን ነው።
ያለ ሰሜን ኮሪያ ዓለም አትኖርም።
እኔ ትክክለኛው መሪ መሆኔን ላሳያችሁ፤ እናም ለጉብኝት ወደ አገራችን ይመጣሉ፤ በእኔ በኩል የአክብሮት ጉብኝት ነው።
እና አሁን ፑቲን ጐብኝተዋል፤ ፕሬዚዳንት ኪም ጐብኝተዋል፣ ጂያንግ ዘሚን በሚቀጥለው ዓመት ይጐበኛሉ፤ እናም ፕሬዚዳንት ክሊንተን ይሄዳሉ።
ቁጥራቸው እየተባዛ ለሚሄዱት ሕዝቦች ነፃነት ምንም የፖሊሲ ለውጥ ላይደረግ ለዚህ ጉብኝት የምናወጣው ገንዘብ በጣም ብዙ ነው።
ኪም ጆንግ ኢል በአገር ውስጥም ሆነ በውጪ ፖሊሲያቸው ምንም ለውጥ ሳያሳዩ የዉጪው ዓለም በቅርበት እየተከታተለ እያለ ሰሜን ኮሪያን ለመጐብኘት የቀረበለትን ጥሪ መቀበሉ በእርግጥ የሚቻል ይመስላል?
እኔንም የሚገርመኝ ነገር ይኸው ነው፤ ምናልባት የሚቻልበት ሁኔታ አያደገ ስለሄደ የሚሆን ይመስለኛል።
እንግሊዝ የመቻቻል ሁኔታ እንዲፈጠር እንዳደረገችው ሁሉ የዚህ ዓይነቱን ድርጊት አልቃወምም።
ምንም ተቃውሞ የለኝም።
ግን መሪዎችና ልሁቃኑ፣ የፖሊሲ ልሁቃኑ ምን ሊያመጡ እንደሆነ፣ የሚደራደሩት በምን ላይ እንደሆነና በሰሜን ኮሪያ ኀብረተሰብ ላይ ምን ዓይነት ተጽእኖ ለማሳደር ያወቁ እንደሆን ብቻ ነው፤ ቁልፍ ጥያቄው ይህ ይመስለኛል።
ኮንግ ዳን ኦህ «ሰሜን ኮሪያ በመስታወት ውስጥ» በሚል ርዕስ መጽሐፍ የጻፈ ነው ሲኡል፣ ደቡብ ካሪያ ሆኖ ያነጋገረን።
በጣም አመሰግናለሁ።
አመሰግናለሁ።
ይህ የአለም አገልግሎት ነው፣ የቢቢሲ የዓለም አገልግሎት የኀብረት ዘጋቢ፣ ፒ.አር.አይ እና ደብልዩ.ጄ.ቢ.ኤች ቦስተን ውስጥ።
ሊሳ ሙሊንስ ነኝ።
አሜሪካዊው ተጠርጣሪ ሰላይ ኢድመንድ ፖኘ እንደገና በሞስኮ ፍ/ቤት ቀረበ።
የቀድሞው የኔቪ የደኀንነት መኮንን ከፍተኛ ፍጥነት ያለውን የሩሲያን ቶርፔዶ ምስጢራዊ የአሠራር ንድፍ ሰርቋል በመባል ተከሷል።
ፖኘ ምንም ሕገ ወጥ ሥራ አልሠራሁም ብሎ ክዷል፤ ፕሬዚዳንት ክሊንተንና የውጭ ጉዳይ ሚኒስትር ሜዴሌኢን ኦልብራይት በጤናው ምክንያት እንዲፈታ ጠይቀዋል፤ ግን የሩሲያ ሕግ አስከባሪዎች ወደ ፊት እየገፉበት መሆናቸውን የዓለም ጋዜጠኛው ኔናድ ሴባክ ከሞስኮ ዘግቧል።
በፖኘ ጤና ማጣት ምክንያት በሳምንቱ መጀመሪያ ላይ ክሱ ለጊዜው ታግዶ ነበር።
ፖኘ የአጥንት ካንሰር እንዳለበት ይታወቃል፤ ግን ለሩሲያ የደኀንነት አገልግሎት የሚሠራው ዶክተር ፖኘ ፍርድ ቤት ለመቅረብ ምንም ችግር እንደሌለበት ተናግሯል።
ፍርዱ እየታየ ያለው በዝግ ችሎት መሆኑን ደንበኛውም በጣም የተዳከመ መሆኑንና አዲስ አስተርጓሚም መፈለጉን የፖኘ ጠበቃ ዛሬ መናገሩን ፖኘን ለከሰሰው ኤጀንሲ የሚሠራው ሰው ተናግሯል።
ጠበቃው ፓቬል አስታክሆቭ ደንበኛው ስለላን በተመለከተ ምንም እንከን እንደሌለበት ተናግሯል።
አስታክሆቭ እንደሚለው ጉዳዩ በሙሉ የፖለቲካ ጨዋታ ነው።
በ40 ዓመታት ውስጥ አንድ የውጭ አገር ዜጋ በስለላ ሲከሰስ ይህ የመጀመሪያ ጊዜ ነው።
ይህ ፍጹም ግልፅ ነው።
የኬጂቢ ናቸው የተባሉት የደኀንነት ኃይል ባለሥልጣናት አንድ የአሜሪካን ዜጋ ፍ/ቤት በማቅረባቸው ጉራቸውን በግልጽ እየነዙ ናቸው።
ቀደም ሲል በ1961 የዩ.ኤስ ወታደራዊ ፓይለት ጋሪ ፖወርስ ፍ/ቤት ቀርቦ ተፈርዶበት ነበር፤ ግን ቆይቶ በተያዘ የሶቭየት ሰላይ ለውጥ ተፈቷል።
ግን ፖወርስ የተያዘው እጅ ከፍንጅ ነበር።
የሚያበረው ዩ2 የስለላ አውሮኘላን በሶቭየት የአየር መከላከያ ተመቶ ወድቆ ነበር።
ፖኘ የታሰረው እሱ እንደሚለው 10 ዓመት የሆነውን በውሃ ውስጥ እንዲሄድ የሚያደርገውን አንቀሳቃሽ ሲስተም ንድፍ ለመግዛት ሲሞክር ነበር፤ ወይም በክሱ እንደተገለጸው እጅግ ዘመናዊ የሆነውን የሩሲያን ቶርፔዶ ምስጢር ለማወቅ ነበር።
የቀድሞው የሩሲያ ወታደራዊ የመረጃ መኮንን ቪታሊ ሽሊኮቭ እንደተናገረው ሩሲያዉያን ምስጢር ከሁሉ አብልጠው ስለሚይዙ ፖኘ በቀላሉ ጥቃት ይደርስበት ነበር።
በእርግጥ በዚች አገር ውስጥ ለብዙ አሥርት ዓመታት ምስጢር የመጠበቅ ባህል አለን፤ የዚሁም ትውስታ በዚህ ጉዳይ ግልጽ ሆኖ ታይቷል።
ሶቭየት ኀብረት ከተመሠረተችበት ጊዜ ጀምሮ ምስጢርን በተመለከተ የወጡት ሕጐች ምንም እንከን የለባቸውም።
ጥፋተኛ ሆነም አልሆነም ፖኘ ሞስኮ ውስጥ በሊፎርቶቮ እስር ቤት በአሰቃቂ ሁኔታ ነው ታስሮ የሚገኘው፤ ባለቤቱ ሸሪ ባለፈው ሳምንት ከዚህ እስር ቤት ጥይቃዋልች።
የልጅ ልጃችንን ሁለት ፎቶግራፎች ወስደንለት ነበር፤ ከእሱ ሊያስቀረው አልፈቀዱለትም፤ አንድ ኮትና ጓንት ወስጄለት ነበር እንዲወስደው አልፈቀዱለትም፤ ግን ለመተቃቀፍና ስለቤተሰባችን ለመነጋገር አንድ ሰዓት ፈቅደውልን ነበር።
የእስር ቤቱ ሕግ እንደሚለው አንድ እስረኛ የተፈቀዱ ስጦታዎችን መቀበል የሚችለው በመጀመሪያው ሳምንት ሐሙስና በሶስተኛው ሳምንት ሐሙስ ብቻ ነው።
እናም የሸሪ ፖኘ የአጭር ጊዜ ቪዛ ያን ያህል ረጅም ጊዜ ለመቆየት የሚያስችላት አልነበረም።
ለሩሲያ ፕሬዚዳንት እንኳን አቤቱታ እንዳቀረበች ተናግራለች።
የኢድ እናትና እኔ ሁለታችንም ኢድ 54 ዓመት የሆነው መሆኑንና እኛም ወደ ቤቱ እንዲመለስ የምንፈልግ መሆናችንን በመግለጽ ሁኔታውን ከግንዛቤ ውስጥ አስገብተው እንዲለቁልን የሚጠይቅ ደብዳቤ ለፕሬዚዳንቱ ጽፈን ነበር።
የወታደራዊ መረጃ ተንታኝ ቪታሊ ሽለኮቭ እንደሚለው የአሜሪካዊውን ክስ በተመለከተ ፑቲን ምናልባት አጣብቂኝ ውስጥ ገብተው ይሆናል።
ፑቲን ያልጠበቁት ጉዳይ እንዳጋጠማቸው እርግጠኛ ነኝ።
በፖለቲካ ረገድ በጣም የሚጐዳ በመሆኑ እንዲህ ያለውን ጉዳይ ሊደግፉ አይችሉም፤ ግን እሳቸውም ራሳቸው ከፌደራል የደኀንነት ቢሮ የመጡ ናቸው።
በዚህ ጉዳይ አልበገር ባይ እንደሆኑ ማስመሰል አለባቸው።
በሺሊኮቭ አስተያየት ፖኘ ሳይፈረድበት አይቀርም።
ነገር ግን ፖኘ እንደተፈረደበት ወዲያውኑ በሞስኮ ይቅርታ እንደሚደረግለት ያምናል።
የፖኘን ጉዳይ በቀደምትነት ሲከታተል የቆየው የዩ.ኤስ ኮንግሬስ አባል ጆን ፔተርሰን ነገሩ እየተጓተተ ስለሄደ ለፖኘ ያለውን ሥጋት ተናግሯል።
ለብዙ ወራት ስንወተውት የቆየነው ስለጤንነቱ ጥንቃቴ እዲደረግለት ነበር።
ቀደም ሲል የጠየቅነው የአሜሪካ ዶክተር እንዲያየው ነበር።
እምቢተኛነታቸውን እየቀጠሉ ሲሄዱ ሩሲያዊ ዶክተር አገኘን።
ዳኛዋ ችሎቱ ለአንድ ቀን ተኩል እንዲዘገይ በማድረጓ ሞስኮ ውስጥ ስላሉት ዶክተሮችና ሆስፒታሎች ዝርዝር ማቅረብ እንደምንችል ገልጸን መረጃውን ካቀረብንላት በኋላ አይቻልም አለችን።
የፖኘ ጠበቃ ፖቬል አስታክሆቭ ከዚህ ባለሥልጣናት የሜዲካል እንክብካቤ የሚሉት ለቀልድ ነው ብሏል።
ፖኘን በተመለከተ የሜዲካል ቁጥጥር ማለት የተጠረጠረውን ካንሰር በየቀኑ መመርመር ማለት ነው።
ከዚህ የሚሠሩት ነገር ቢኖር የደም ግፊቱንና ትኩሳቱን መለካት ነው።
ሊያደርጉት የሚችሉት በጣም ዝቅተኛውን ነገር ደሙንና የአጥንቱን መቅነ መመርመር ነው።
ፍርድ ቤት ለመቅረብ የሚችል መሆን አለመሆኑን የሚያጣሩ የሕክምና ባለሙያዎች ይመደቡ በማለት ያቀረብነውን ጥያቄ እንኳን ፍ/ቤት ውድቅ አድርጐታል።
በዳኛዋ ኒና ባርኮቫ ላይ ፈጽሞ እምነት እንደሌለው እስትራኮቭስ ተናግሯል።
እስካሁን በዋሉት ችሎቶች ያቀረባቸውን 40 ተቃውሞዎችና አስተያየቶችን ከሞላ ጐደል ሁሉንም ውድቅ አድርጋቸዋለች።
እስትራኮቭስ ለኢድመንድ ፖኘ አዲስ የመከላከያ ምስክሮችን ለማግኘት እየሞከረ ነው ግን ይህም ቢሆን በፍ/ቤቱ መፈቀድ ስላለበት ተስፋ የሚጣልበት አይደለም።
ለዓለም፣ ኔናድ ሴበክ ነኝ ከሞስኮ።
ሞስኮ ውስጥ ዛሬ በእውነተኛው ሕይወት የፍርድ ቤት ድራማ ውስጥ አስደናቂ ታሪክ ሲዛባ ታይቶ ነበር።
የዩ.ኤስ ሰላይ ተብሎ የተጠረጠረው ኤድመንድ ፖፕ ጠበቃ እንደተናገረው ዋናው ምክር የሰጠውን የምስክርነት ቃል አዛብቶታል።
የፖፕ ጠበቃ እንዳለው ምስክሩ መረጃውን የሰጠው በሩሲያ የፀጥታ ክፍል ተጽዕኖ እንደሆነ ተናግሯል።
ፖፕ ከዚያ ጊዜ ጀምሮ ከ7 ወር በፊት ታስሮ ነበር፤ ከፍተኛ ፍጥነት ባለው በአዲሱ የሩሲያ ቶርፔዶ ላይ ምስጢራዊ መረጃ እያሰባሰበ ነበር ተብሎ የቀረበበትን ክስ አሜሪካዊው ነጋዴ ክዷል።
የዓለም ጋዜጠኛ ኔናድ ሴበክ ሞስኮ ውስጥ ፍ/ቤቱን እየተከታተለ ነው።
ኔናድ፣ ተመለሰና ልክ ከዚህ እንዴት እንደመጣን ንገረን?
ኢድዊን ፖፕ ማን ነው፣ በፍርድ ቤትስ ላይ ያለው ለምንድን ነው?
ደህና፣ ኢድዊን ፖፕ ጡረታ የወጣ የደኀንነት መኮንን ነው፤ እናም በሩሲያ ሕዝብና በእርግጥም በሩሲያ ፍርድ ቤት በእሱ ላይ የሚነሣው ጉዳይ ይኽው ነው።
እሱ እየተናገረ ያለው አሁን ንጹህ የንግድ ሰው መሆኑንና በመከላከያ ኢንዱስትሪ መስክ ከሩሲያ የንግድ ሰዎች ጋር  እየተነጋገረ መሆኑን ነበር።
ቢሆንም የሚነጋገረው ምስጢርነታቸው ያከተመላቸውን ወታደራዊ ዕቃዎችን በሚመለከቱ ጉዳዮች ብቻ እንደሆነና አሁን የምንነጋገርበት የዚህ የቶርፔዶ ጉዳይ ሲነሣ 10 ዓመት የሆነውን በውሃ ውስጥ መሄድ የሚያስችለውን አንቀሳቃሽ ኃይል እንደነበር ተናግሯል።
ሩሲያ ያቀረበችው ክስ የሚያመለክተው ፖፕ በእርግጥ እየተከታተለ ያለው እጅግ ዘመናዊ የሆነውን በከፍተኛ ፍጥነት የሚበረውን ቶርፔዶ ምስጢር ለማወቅ ነው የሚል ነበር።
መልካም፣ ዛሬ ጧት በችሎቱ ውስጥ ምን እንደተፈጸመና ዋና ምስክር እንደሆነ ስለሚናገርለት ከሞስኮ የልሁቃን ዩኒቨርስቲዎች በአንዱ ውስጥ ስለሚገኘው ስለዚህ ፕሮፌሰር ትነግረናለህ?
የዛሬው ታላቅ ዜና የፖፕ ጠበቃ ለጋዜጠኞች የበተነው ደብዳቤ ነበር፤ ጠበቃው እንደሚለው ደብዳቤውን የጻፈው እስካሁንም ድረስ ለቀረበው ክስ ዋና ምስክር ይሆናል ተብሎ በታሰበው ባውማን ቴክኒካል ኢንስቲትዮት ፕሮፌሰር በሆነው በአናቶሊ ባብኪን እንደሆነ ነበር።
እንደሚለው ወደ ልብ ድካም የሚያመራ ኃይለኛ የልብ ሕመም ስላለበት በዚህ ግፊት ነበር መረጃውን የሰጠው።
ፕሮፌሰር ባብኪን እንደተናገረው ከኢድዊን ጋር ፊት ለፊት ፈጽሞ እንዳልተገናኙና ወይም ምንም ዓይነት አሳሳቢ መረጃ እንዳልሰጠው ነበር፤ ስለሆነም መጀመሪያ የሰጠው የምስክርነት ቃል ከእውነት ጋር የተያያዘ ሆኖ እንዳይቆጠር የሚል ነበር በፕሮፌሰር ባብኪን የተፃፈው ደብዳቤ።
የሆነ ሆኖ ፍርድ ቤቱ ዛሬም እንደገና በተሰጠው ምስክርነት ላይ የቀረበውን ለውጥ እንደማይቀበል መወሰኑን የፖፕ ጠበቃ ነግሮናል።
ፍርድ ቤቱ ፕሮፌሰር ባብኪን ፍርድ ቤት ለመቅረብ የሚያስችለው ሰፊ ዕድል እንዳለው ተናግሯል።
በዚህ ጊዜ ግልጽ ያልሆነው ነገር ፕሮፌሰር ባብኪን በዚህ ዳብዳቤው ላይ የጻፈውን ቃል መልሶ እንዲናገር በግንባር እንዲቀርበ ይፈቀድለት ይሆን ወይ የሚለው ጥቃቄ ነው።
እንግዲያውማ ፕሮፌሰሩ አሁንም እንደታመመ ነው ብዬ እገምታለሁ።
ማለቴ ፍ/ቤት ለመቅረብ ይችላል? እንዲቀር የሚጠየቅ ስለመሆኑስ ምን ፍንጭ አለ?
አይደለም፣ በአሁኑ ሰዓት ፍርድ ቤት መቅረብ አይችልም።
ከልብ ድካሙ እያገገመ ነው፤ ግን የፍርድ ቤቱ ችሎት በእርግጥ የሚሰየመው ከፕሮፌሰር አፓርትማ እንደሆነ የፖፕ ጠበቃ ተናግሯል።
ፍርድ ቤቱ ይህን የሚቀበል መሆኑን አሁንም መጠበቅና ማየት አለብን።
እና ይህ ምስክር ምን ያህል ተፈላጊ ነው?
ማለቴ ይህን ሰው ምን ያህል የሚተማመኑበት ቢሆን ነው?
ሌላ ሰው የማያቀርበውን መረጃ እሱ ያቀርባል ማለት ነው?
እንግዲህ።
እስካሁን እንደሰማነው ከሆነ ይህ ሰው ወሳኝ የሆነ ምስክር፣ በጣም ጠቃሚ ምስክር እንደሆነ ተገምቷል፤ ግን በኋላ የቀድሞው ኬጂቢ ከነበረው ከፌደራል የደኀንነት ቢሮ ኤፍ.ኤስ.ቢ የመጀመሪያ ተቃውሞ መጥቷል፣ የፖፕን ክስ የሚያዩት እነሱ ናቸው።
ቃል አቀባያቸው ዛሬ እንደተናገረው የእነሱ መረጃ የተመሠረተው ባብኪን በሰጠው የምስክርነት ቃል ብቻ ሳይሆን ከዚያ የራቀ ነው ብሏል።
ኤፍ.ኤስ.ቢ በሌሎች ምስክሮችና ኤክስፐርቶች የቀረቡ መረጃዎችና እንዲሁም የጽሑፍ ሰነዶችና ቪዲዮዎች እንዳሉት ተናግሯል።
ይህ አሠራር በእርግጥ እንደምናውቀው ከአሜሪካ የፍርድ ቤት አሠራር ዘዴ የተለየ ነው፤ ከሁሉ በፊት የፍርድ አሰጣጥ ሂደት በምስጢር የሚከናወን ነው።
የኢድመንድ ፖፕ የተከሳሽ ጠበቃ ስለ ፍርድ ቤቱ ባሕርይ ምን ይላል?
ደህና።
በዋናው ዳኛ ደስተኛ አይደለም።
ፖፕ የሚዳኘው በሕዝብ በተመረጡ 11 ሰዎች በተሰየመ ችሎት አይደለም።
ጉዳዩ የታየው በዳኛ ኒና ባርኮቫ ሰብሳቢነት በሚመራ የዳኞች ቡድን ነበር፤ እናም ከተከላካይ ጠበቃ ከፖቬል አስታክሆቭ የሰማነው ጉዳዩ በሚታይበት ወቅት ካቀረባቸው ከአርባ በላይ ከሚሆኑት ተቃውሞዎችና አስተያየቶች ሰብሳቢዋ ዳኛ ሁሉንም አንድ ባንድ ውድቅ ማድረጓን ነበር።
ጠቅላላ ጉዳዩን በምታይበት ወቅት የተከተለችው መንገድና እንዲሁም ኢድመንድ ፖፕ የጠየቃትን ተገቢውን ሜዲካላዊ ትኩረት በመንፈጓ አላስደሰተውም።
ያ ሁሉ የሚደረገው ኢድመንድ ፖፕ እንዲፈረድበት ለማድረግ ነበር።
እስራት ይፈረድበት ይሆን?
መቸም።
ከዚህ ያነጋገርኳቸው አብዛኛዎቹ ሰዎች ጉዳዩ ይህ እንደማይሆን ያምናሉ፤ ጉዳዩ ፍ/ቤት እስከቀረበ ድረስ እስራት ይፈረድበት ይሆናል፤ ግን ከዚያ በኋላ በፕሬዚዳንቱ ወይም በፖርላማው ይቅርታ ይደረግለትና ጤና በማጣቱ ምክንያት ወደ አገሩ ሊመለስ ይችላል፤ ግን ከዚህ ያሉ ብዙ ሰዎች ጉዳዩ በፍርድ ቤት ከታየ በኋላ እስራት እንደሚኖር ይገምታሉ።
ሞስኮ ውስጥ በስለላ ወንጀል ፍርድ ቤት ለቀረበው አሜሪካዊ ኤድመንድ ፖፕ ዜናውን ያቀረበልን ጋዜጠኛው ኔናድ ሴባክ ከሞስኮ።
በጣም አመሰግናለሁ ኒናድ
ደስታው የኔም ጭምር ነው።
ይህ ፐብሊክ ሬዲዮ ኢንተርናሽናል  ነው።
ሞስኮ ውስጥ ያለ ፍርድ ቤት በስለላ ወንጀል በተከሰሰው አሜሪካዊ ነጋዴ ኢድመንድ ፖፕ ላይ የ20 ዓመት እሥራት ፈርዶበታል።
የፔንስልቫኒያው በጡረታ ላይ የሚገኝ የባሐር ኃይል መኮንን ፖፕ ከፍተኛ ፍጥነት ያለውን የሩሲያ ቶርፔዶ ምስጢራዊ ንድፍ በሕገ ወጥ መንገድ ወስደሃል ተብሎ ተከሶ ነበር።
ጉዳዩ በሚታይበት ጊዜ ሁሉ እሱ ያገኘው መረጃ በቀጥታ በሕዝብ እጅ መግባቱን በመግለጽ ተከራክሯል።
ኋይት ሐውስ ፍ/ቤቱ የወሰደውን እርምጃ በሕግ ያልተደገፈና የተሳሳተ ነው በማለት አውግዞታል።
የፖፕ ባለቤትና ጠበቃዎችም እንዲሁ ምናልባት በሩሲያ እስር ቤት ውስጥ የስምንት ወራት ቆይታው በተቀሰቀሰበት ያልተለመደ የአጥንት ካንሰር እየተሰቃየ መሆኑን በመግለጽ በጤንነት ጉድለት ምክንያት እንዲፈታላቸው አመልክተው ነበር።
ኮሬይ ፍሊንቶፍ፣ ለብሔራዊ የሕዝብ ሬዲዮ ዜና ከሞስኮ።
ዛሬ የሞስኮ ፍ/ቤት በአሜሪካዊው ነጋዴ በኤድመንድ ፓፕ ላይ የ20 ዓመት እስራት ፈረደበት ወደ ወህኒ ቤት ወርዷል።
የቀድሞው የባሕር ኃይል መኮንን ፓፕ ከፍተኛ ፍጥነት ላለው የሩሲያ ቶርፔዶ የተዘጋጀውን ምስጢራዊ ንድፍ በመውሰዱ ጥፋተኛ ሆኖ ተገኝቷል።
ፓፕ የቀረበበትን ክስ ክዷል፤ ኃይለኛ አጋርም አለው።
ፕሬዚደንት ክሊንተን በጤና ምክንያት ለፓፕ ርህራሄ እንዲደረግለት ጠይቀዋል፤ እንዲሁም ጉዳዩን ለሩሲያው ፕሬዚደንት ቭላድሚር ፑቲን አድርሰዋል፤ ግን የሚስተር ክሊንተን ጥያቄ ጆሮ ዳባ ልበስ የተባለ ይመስላል።
የሩሲያ ፍርድ ቤት ዛሬ ከፍተኛውን ፍርድ ሰጥቷል።
እስካሁንም የዓለም ዜና አጠናቃሪ ኔናድ ከሞስኮ እንደተናገረው ፓፕ ሕጋዊ አማራጮችን ገና አልጨረሰም።
በዚህ ልዩ ፍርድ ይግባኝ ለመጠየቅ ሰባት ቀን አለው።
እንዲሁም ፓፕ ፕሬዚዳንታዊ ይቅርታ እንዲደረግለት የመጠየቅ አጋጣሚ አለው፤ ይህንንም በትክክል አድርጓል።
የእሱ ባለቤት ልከ እንደተናገረችው ከፕሬዚዳንቱም ሆነ ከቢሮው ምንም የተሰማ ነገር የለም።
የእሱም ጤንነት እንዲሁ አብይ ጉዳይ ነው፤ አይደለም እንዴ?
አዎን ባፈው ጊዜ ፓፕ ብዙም ባልተለመደ የአጥንት ካንሰር እየተሠቃየ ነበር፤ ወደ ሊፎራቶቮ እስር ቤት ከተወሰደ ካለፈው የጸደይ ወራት ጀምሮ ስለጤንነቱ ያለማቋረጥ ሲናገር ነበር።
ነገሩ ከአሜሪካን ዶክተሮችና እንዲያውም በራሱ ምርጫ መሠረት ከሩሲያ ዶክተሮች የመቅረብ ዕድል ለማግኘት ሊፈቀድለት አለመቻሉ ነበር።
በሊፎራቶቮ እስር ቤት ውስጥ በሩሲያ ዶክተሮች ምርመራ ተደርጐለት ነበር፤ ግን እነሱ እንዳሉት የእሱ ቅሬታ መሠረተ ቢስና የሕመሙም ሁኔታ ከባድ ቁርጥማት ወይም ይህን የመሰለ ችግር ሊሆን ይችላል ብለዋል።
የእሱ የአጥንት ካንሰር ተመልሶ የሚቀሰቀስበትን አጋጣሚ ሊቀበሉ የሚችሉ አይነት ሰዎች አይደሉም።
ከዚህ ከተባሉት ነገሮች አንዱ ለሥራ ጉዳይ ለምዕራቡ ምን ዓይነት የወታደራዊ የደኀንነት መረጃዎች እንደሚሰጡ ሩሲያ ውስጥ ባለው ተለዋዋጭ ሁኔታ ሚስተር ፓፕ ተተብትቦ ተይዞ ይሆናል የሚል ነው።
ከመነሻው ሲታይ የእሱ ዝንባሌ የገራገርነት ይመስላል፤ ግን ጊዜው በመለወጡ እሱ ያደረገው ነገር ይበልጥ የስለላ ጉዳይ እየመሰለ ሄዷል።
ይህ በእርግጥ ሊሆን የሚችል ይመስላል፤ ግን በትክክል ልናውቀው አልቻልንም፤ ምክንያቱም የመጀመሪያው ክስ ከምን እንደተነሣ እንኳን ለማወቅ አልቻልንም።
ክሱ በውሉ የታየው በዝግ ችሎት በመሆኑና በፓፕ ላይ የቀረበውም ክስ ሙሉ በሙሉ በዝርዝር ይፋ ስላልሆነ ነበር።
ክሱ እንሚያመለክተው በከፍተኛ ምስጢር የተያዘውን ከፍተኛ ፍጥነት ያለውን የሩሲያ ቶርፔዶ ምስጢራዊ ንድፍ ለመግዛት እየሞከረ እንደነበር ነው።
በማንኛውም ጊዜ አቤት እያለ ነበር፤ ጠበቃውም የተናገረው በእርግጥ ይፋ የሆነውን ዕቅድ ነገር ለመግዛት ይሞክር እንደነበር ነው፤ ግን የዚያን ትክክለኛ ሕጋዊነት አላወቅነውም የሚል ነበር።
ያም ከሌሎች መንገዶች አንዱ ነበር።
ከዚህ ላይ የተጠቀሰው ሌላው ነገር ፓፕ እንዲሁ በሩሲያ ባለው አዲስ ሁኔታ ተጠልፎ መያዙን ነበር፤ ይህም ሁኔታ የደኀንነት አገልግሎት ከፍተኛ ቦታ የያዘበት፣ ተግባራቸውን በትክክል እየሠሩ መሆናቸውን የሚያረጋግጡበት፣ ሰላዮችን እየያዙ መሆናቸውንና የደና እምነታቸውን የሚያሳዩበት ሁኔታ ነው።
ለምሳሌ ዛሬ የፌደራል ደኀንነት ቢሮ ድጋፍ ሰጭ ፕሮግራም ኃላፊ የሆኑትን የጄኔራል አሌክሳንደር ዝዳኖቪችን ተቃውሞ አይተናል።
ከፍርዱ በኋላ በጣም፣ በጣም አጭር አስተያየት ነበር የሰጡት።
ፍ/ቤቱ የፌደራል የደኀንነት ቢሮ መርማሪዎች በትክክልና በሕጉ መሠረት መሠራታቸውንና «ሩሲያ የእራሷ ምስጢር ስላላት ይህንም ምስጢር ለመጠበቅ የተቻለንን ሁሉ እናደርጋለን» ማለቱን ተናግረዋል።
ምናልባት ፓፕ እንዲሁ የሩሲያ የደኀንነት አገልግሎቶች ሥራቸውን እየከናወኑ መሆኑን ለማሳየት ባደረጓቸው ሙከራዎች ተጠልፎ ወድቆ ይሆናል።
ፑቲን በአንድ በኩል በእርግጥ ኃላፊ መሆናቸውንና ከውጭ የመጣ ማንኛውም ሰው ምንም ነገር ይዞ እንደማይሄድ ለማሳየት ሞክረዋል።
በዚሁ ምክንያት ዩናይትድ እስቴትንና የውጭ ጉዳይ ሚኒስቴርን ወጥመድ ውስጥ ለማስገባት አለመጓጓታቸው በጣም የሚያበሳጨ ነው።
ሚስተር ፑቲን ይቅርታ ለማድረግ የሚያስቡበት አንድ ዓይነት ሁኔታ ይኖር ይሆን?
ለዚያ በጣም ጠንካራ ሁኔታ ይኖራል ብዬ እናገራለሁ።
ፕሬዚዳንት ክሊንተን ባለፈው ጊዜ ከቭላድሚር ፑቲን ጋር በተገናኙበት ጊዜ ስለዚሁ ጉዳይ ሚኒስቴር ከሩሲያ የውጭ ጉዳይ ሚኒስቴር ጋር እንዳደረገው ሁሉ የውጭ ጉዳይ ሚኒስትር ማድሌን ኦልብራይት ጉዳዩን ብዙ ጊዜ አንስተውት ነበር።
በሚያጓጓ መልኩ በኢድመንድ ላይ የተሰጠው ፍርድ የሥቃዩ ጊዜ መጨረሻ መጀመሪያ ሊሆን ይችላል።
ምክንያቱም አሁን ፍርድ አለ፣ የፍርድ ቤቱ ሂደት አንዴ ከተጀመረ፣ የፌደራል የስለላ ቢሮ አንዴ ለፍርድ ካቀረበው ማንኛውም ሰው ከዚህ የሚጠብቀው ችሎቱ እንደማያበቃና የሚያበቃውም ተፈርዶበት እንደሆነ ነው።
ግን አሁን የፍርድ ቤቱ ሂደት ስላበቃ አሁን ከዚህ ሞስኮ ያለው ስሜት ፕሬዚዳንት ቭላድሚር ፑቲን ለኢድመንድ ፓፕ ይቅርታ እንደሚያደርጉለት ያለው ተስፋ በጣም በጣም ከፍተኛ መሆኑን ነው።
ለዚያም በቂ ምክንያት አለ፤ ጤና የማጣቱ ጉዳይ።
ስለሆነም ጥሩ ሰብአዊ ሁኔታና ለምዕራቡ በተለይም ለዩናይትድ እስቴት የወዳጅነት እጃቸውን የዘረጉበት መንገድ የሚታይበት ይሆናል።
ለዓለም ዜና ኔናድ ሴባክ ከሞስኮ።
በጣም አመሰግናለሁ ኔናድ።
እኔም እንዲሁ።
ዩናይትድ እስቴት የሩሲያ ፕሬዚዳንት ቭላድሚር ፑቲን ያቋቋሙትን ልዩ ኮሚሽን ምክር በመከተል ለኢድመንድ ፖኘ ይቅርታ ያደርጉለታል የሚል ተስፋ አላት።
የአሜሪካው ነጋዴ በስለላ ተከሶ የፈረደበትን የ20 ዓመት እስራት ሞስኮ ውስጥ ባለፈው ሳምንት ጀምሯል።
በተለይ የሩሲያ ሕግ አስከባሪዎች ከሩሲያ ፈጣን ቶርፔዶ ጋር የተያያዘ ምስጢር ሰርቋል በማለት ከሰውታል።
ፖኘ ክሱን ክዷል፤ ዋሽንግተንም ደግፋዋለች።
ማርሻ ሊኘማን ሞስኮ ያለው የዜና መጽሔት «ኢቶጂ» አዘጋጅ ነች።
ፕሬዚዳንታዊው የይቅርታ ኮሚሽን ለውሳኔው የሰጠው ምክንያት ይኖራል ማርሻ?
በርካታ ምክንያቶች ሰጥቷል።
ሥነ ሥርዓትን የጠበቁ ምክንያቶች መሆናቸውን እርግጠኛ አይደለሁም፤ ግን የኮሚሽኑ አባላት ከተለያዩ ማሰራጫዎች ዛሬ ቃለ መጠይቅ ተደርጐላቸው ሲመልሱ ሩሲያ ውስጥ ስለ ሰላዩ የታየው መጓጓት እየጨመረ መምጣቱ እንዳስፈራቸውና የሕጉ አንቀጽ ከ 10 እስከ 20 ዓመት ያስቀጣል ቢልም በኤድመንድ ፖኘ ላይ የተሰጠው ፍርድ የመጨረሻውን የእስራት ጊዜ መያዙ በእርግጥ ጥርጣሬ ውስጥ የጣላቸው መሆኑን ነበር የተናገሩት።
የ20 ዓመት እስራት የተፈረደበት ቢሆንም እንደ ይቅር ባዩ ኮሚሽን አባላት ከሆነ በአቃቤ ሕጉ የቀረበው መረጃ ከፍርዱ ጋር በጣም የተራራቀ ነበር።
በተጨማሪም ይህ ፍ/ቤት ለተከሳሽ ጠበቆች ተገቢውን የሥነ ሥርዓት ጥያቄ አልፈቀዱላቸውም።
ፍርድ ቤቱ ስለክሱ ያዳመጠውን ያህል ሳይሆን ተከላካይ እምብዛም የሚደመጥ አልሆነም።
ከዚህ የቀረበው አብዛኛው የይቅርታ አይመስልም፤ ይልቁንም በይበልጥ ያተኮረው የፍርዱን ሥርዓት፣ ፖሊሶቹንና ሕግ አስከባሪዎችን ጨምሮ ሚስተር ፑቲን አንዳንድ ድጋፍ መስጠት በሚኖርባቸው በርካታ ድርጅቶች ላይ በቀረበ ነቀፋ ነው።
ይህን ቀርቦ የሚጠይቀው መቸና እንዴት ነው?
ይህን ማንም የሚያውቀው አይመስለኝም፤ ፕሬዚዳንት ፑቲን እስካላነሱት ድረስ ማንም ሊያውቀው የሚችል አይመስለኝም።
ውሳኔው የእሳቸው ነው።
በሩሲያ ሕግ መሠረት የይቅርታ ኮሚሽኑ ከወሰነ በኋላ ውሳኔውን ለፕሬዚዳንቱ ይልካል፤ ከዚያም ማጽደቅም ሆነ መሻር የሚችሉት ኘሬዚዳንቱ ናቸው።
አንድ የመጨረሻ ጥያቄ ማርሻ።
ፕሬዚደንት ፖቲን የሚያስተካክሉት ብዙ ነገር አለ፤ አይደለም እንዴ?
ያነሣኋቸውን ድርጅቶች ብቻ አይደለም፤ ግን በተቻለ መጠን ነገሮችን ከውጥረት ነፃ ለማድረግ ከማስፈለጉ አንፃርም ጭምር።
ይህ ጉዳይ የዩ.ኤስንና የሩሲያን ግንኙነት ያሻክር ይሆን?
ምናልባት።
በቅርቡ ሩሲያ አሜሪካን በተመለከተ ያላት ፖሊሲ ሩሲያ ከዚህ የነበራትን አሁን ግን ያጣችውን ኃይል ለማሳየት በምታደርገው ሙከራ ላይ የተመሠረተ ነው።
የወቅቱ የሩሲያ መንግሥት ባለፉት ዓመታት እንደውርደት ይቆጥራቸው የነበሩትን ነገሮች አሁን መተው ይኖርበታል።
ሩሲያ ከእንግዲህ ለምዕራቡ የሥጋት ምንጭ ባትሆንም እንኳን ለጥቃቅን ችግሮች ምንጭ የሚሆኑ በርካታ ሙከራዎች ነበሩ፤ ከእንዲህ ዓይነቶቹ ችግሮች መካከል ኪቲ ሃውክ በተባለችው የአሜሪካ የጦር መርከብ ላይ የሩሲያ የጦር አውሮኘላኖች ሲበሩ መታየታቸው አንዱ ነው።
እንዲሁም ቀደም ሲል ከተደረገው ስምምነት በተቃራኒ ሩሲያ ለኢራን መሣሪያ እንደምትሸጥ ባወጣችው መግለጫ የተፈጠረ አሳፋሪ ድርጊት አለ።
ከዚህ ቀደም እንዲህ ያሉት ምሳሌዎች በጣም ጥቂቶች ናቸው፤ አንዳንዶቹ ለሩሲያ ትርፍ ከሚያስገኙ ሸቀጦች ጋር የተያያዙ ናቸው፤ ግን ለዚህ የታቀዱ ናቸው ማለት አይቻልም።
ማርሻ ሊኘማን «ኢቶጊ» ለተባለው ሞስኮ ላለው የዜና መጽሔት አዘጋጅ ናት።
ማርሻ፣ እኛን ስላነጋገርሽን በጣም እናመሰግናለን።
ደስታዬ ነው።
ኤድመንድ ፖፕ ከስምንት ወራት በላይ የእስር ቤት ቆይታ በኋላ ዛሬ ለመጀመሪያ ጊዜ ነፃነትን ቀመሱ።
ፖፕ በስለላ ወንጀል ባለፈው ሳምንት ተከሰው በሩሲያ ወህኒ ቤት የ20 ዓመት እስራት የተፈረደባቸው አሜሪካሪዊ ነጋዴ ናቸው።
ምንም ወንጀል የለብኝም በማለት ክደዋል።
የሩሲያ ፕሬዚዳንት ቭላድሚር ፑቲን በጤናው ምክንያት ይቅርታ አድርገውለታል።
ፖፕ ጀርመን ውስጥ ራሚስቴን ወዳለው የዩ.ኤስ ወታደራዊ ሠፈር በአውሮኘላን ሄደዋል።
ወደአገራቸው እስኪመለሱ ድረስ የሚቀጥሉትን ጥቂት ቀናት በሕክምና ማዕከሉ ውስጥ ከባለቤታቸው ሸሪ ጋር ይቆያሉ።
ፖፕ ሩሲያ ውስጥ በታሰሩበት ጊዜ በነበረባቸው ያልተለመደ የአጥንት ነቀርሳ ምህረት ተደርጐላቸው ነበር።
ፍርድ ቤት እስቀሚቀርቡበት ድረስ በሩሲያ ወህኒ ቤት እንዳሉ ነቀርሳው አገርሽቶባቸው እንደሆነ የሚያሳይ ምልክት ለመፈለግ ዶክተሮች ምርመራ ያደርጉላቸዋል።
ፖፕ በምግብ ጉድለትና በከፍተኛ የደም ግፊት ይሰቃዩ እንደነበር ቃል አቀባይዋ ተናግራለች።
ዛሬ ከውጭ አገር መሪዎች የእንኳን ደስ ያልዎት መልእክት ቴክሳስ ካለው የአገረ ገዥው ትልቅ ቤት ሲጐርፍ ዋለ።
መልእክቶቹ የላኩት ፕሬዚዳንት ሆነው ለተመረጡት ጆርጅ ደብልዩ ቡሽ ሲሆን ሁሉም መልእክቶች የእንኳል ደስ ያልዎት እና ሥራቸው የተሳካ እንዲሆን መልካም ምኞትን የሚገልጹ ነበሩ።
ግን ለአብዛኞቹ ዓለም አቀፋዊ ታዋቂ ሰዎች ሐቁ መነገር አለበት፤ ቡሽ ያልታወቁ ሰው ነበሩ።
ወደ ውጭ አገር እምብዛም አልተጓዙም፤ ዲኘሎማሲያዊ ልምዳቸውም በአገረ ገዥነት የሥልጣን ዘመናቸው ከሜክሲኮ ባለሥልጣናት ጋር ባደረጉት ግንኙነት የተወሰነ ነበር።
የዓለም ጋዜጠኛ ጀብ ሻርኘ የአዲሱ አስተዳደር የውጭ ፖሊሲ ምን እንደሚሆን ፍንጭ ለማግኘት እየተሯሯጠ ነበር።
ጥልቀት ያለው ጥቂት የዉጭ ፖሊሲ መልእክት የታየው በምረጡኝ ዘመቻ ጊዜ ነበር።
ከዚህም ውስጥ ዋነኛው በዩ.ኤስ ጣልቃ ገብነት ላይ ያለውን ሕሳብ በተመለከተ የተደረገው ክርክር ነበር።
ቡሽ በግልጽ የደገፉት በውጭ አገሮች የሚከሱት ግጭቶችን ለመፍታት የዩ.ኤስን ጦር ኃይልና ወታደሮች መጠቀሙ ገደብ ሊደረግበት ይገባልየሚለውን ነበር።
የካርኔጂ ኤንዶውሜንት ለአለም አቀፍ ሰላም የተባለ ድርጅት አባል እንዳሉት ይህ አመለካከት ከሁለቱ የቡሽ ከፍተኛ አማካሪዎች፣ ሩሲያን በሚመለከት ጉዳይ ኤክስፐርት ከሆኑት ኮንዶሊዛ ራይስና ጡረታ ከወጡት ጄኔራል ኮሊን ፖወል ፍልስፍና ጋር የሚስማማ ነው።
በእርግጥ እኔ እንደምጠብቀው ኮንዶሊዛ ራይስና ኮሊን ፖወል ሁለቱም በሚቀጥለው አስተዳደር የውጪ ፖሊሲን በተመለከተ ወሳኝ ኃይል ይሆናሉ።
የክሉንተን አስተዳደር ወይም የቀድሞው የቡሽ አስተዳደር ያደረጉትን ያህል በጣልቃ-ገብነት ለመግባት እንደማይፈልሪጉ በእርግጥ እገምትለሁ።
በእርግጥ የቡሽ የብሔራዊ ደኀንነት አማካሪ እንዲሆኑ የተወሰነላቸው ኮንዶሊዛ ራይስ የዩ.ኤስ ወታደሮች ከባልካን አገሮች ወጥተው ወደ አገራቸው ቢመለሱ እንደሚወዱ አስቀድመው ተናግረዋል።
ግን ሮበርት ካጋን እንዳሉት ለቡሽ አማካሪዎች ፍልስፍናን መቀመር አንድ ነገር ነው፤ ተግባራዊ ማድረግ ደግሞ ፍጹም ሌላ ነገር ነው።
ዓለም ጣልቃ የሚገባበት ቀዳዳ እንደማያጣ የሚያጋጥማቸው ይመስለኛል፤ እናም የኔቶን አጋርነት ካልጣሱ በቀር ለምሳሌ ያህል ወትደሮችን ከቦልካን አገሮች ማውጣት እንደዚህ ቀላል አይሆንም።
ራይስ ስለአዲሱ የሥራ ክፍፍል፣ ኔቶንና ሰላም የማስከበር ጉዳዮችን በሚመለከት የተጠቀሙበት ቃል ይመስለኛል፣ አንዳንድ አስተያየቶችን ከሰጡ በኋላ አውሮፓ ውስጥ ብጥብጥ ነበር፤ እናም ዋናው ፍርሃት ዩ.ኤስ ከአህጉሩ ለመውጣት ዝግጁ ነች የሚለው ነበር፤ ይህን ትንሽ ወደኋላ ማቆየት የሚኖርባቸው ይመስለኛል።
የቡሽ አስተዳደር የሚከተለው አቀራረብ ከክሊንተን የተለየ መሆኑን በግልጽ  ሊያሳይበት የሚገባው የቦልካን አገሮች ጉዳይ አንድ ምሳሌ ነው።
ቀጣዩን ፕሬዚዳንት በውጭ ጉዳይ ፖሊስ ረገድ ያጋጠማቸው ትግል ተስፋ አስቶራጭ ነው።
እስራኤልና ፍልስጤም በጦርነት ላይ ባሉበት ሁኔታ የመካከልኛው ምሥራቅ የሰላም ሂደት በይደር ተይዟል።
በኢራቅ ላይ የተጣለው ማዕቀብ የሚያበቃበት ጊዜ በግልጽ ታውቋል።
አሜሪካን የሚሳየል መከላከያዋን ለማጠናከር ያላት ዕድል ሩሲያንና ቻይናን አስደንግጧቸዋል።
አሁን የኒውክሊየር ኃይል ባለቤት አገሮች የሆኑት ሕንድና ፓኪስታን በአደገኛ ሁኔታ አጣብቂኝ ውስጥ ገብተዋል።
በምሥራቅ ኤስያ ያለው አለመረጋጋት ሌላው አሳሳቢ ጉዳይ ሆኗል።
ግን የሰሜን ምሥራቅ ኢስያ አክስፐርት፣ የብሩኪንግስ ኢንስቲትዩት አባል የሆነው ባቴስ ጊል ብዙ ፈተና ቢያጋጥመውም ስለ ቡሽ የውጭ ቡድን ባወቀው ነገር ተበረታቷል።
የቡሽ አስተዳደር አዲሱ ቡድን ያለው በጣም ደስ የሚያሰኝ ሁኔታ በመጀመሪያ ደረጃ በመከላከያና በወታደራዊ ጉዳዮች ሰፊ ልምድ ያለው መሆኑ ነው።
ሁለተኛም የመሪነት ቦታ ለሚይዙትና በምሥራቅ ኢስያ አገሮች ጉዳይ ሰፊ ልምድ ያላቸውን ጥቂት ሰዎች ለማመልከት በጣም ቀላል ይሆናል።
ስለሆነም ከእነዚህ ሰዎች ጥልቀት ያለው ልምድና አካባቢውን በደንብ የመረዳት ጥምረት ታገኛላችሁ።
በታይዋን ጉዳይ ከቻይና ጋር ችግር ቢፈጠር ወይም ከሰሜን ኮሪያ ጋር ያለው ግንኙነት እያዘቀጠ ቢሄድ ሁለቱም ሰዎች ከተፍ ይላሉ።
እንዲህ ያለ ችግር ቢፈጠር ቡሽ በቀዝቃዛው ጦርነት ውስጥ ጥርሳቸውን በነቀሉ የመንግሥት ባለሥልጣናት ምክር ሉተማመኑ ይችላሉ።
እንዲህ ያለ ችግር ቢፈጠር ቡሽ በቀዝቃዛው ጦርነት ውስጥ ጥርሳቸውን በነቀሉ የመንግሥት ባለሥልጣናት ምክር ሊተማመኑ ይችላሉ።
እንደ ጐር አማካሪ ብሩስ ጀንተልስን ያሉ ተችዎች የቡሽን ቡድን በአሁኑ ወቅት ካሉት ጉዳዮች እኩል ሊራመዱ እይችሉም የሚል ሥጋት አላቸው።
ከግሎባላይዜሽን፣ ከዓለም ሕዝብ ጤና፣ ከቴክሄሎጂና ከሌሎች ፈታኝ ጉዳዮች ጋር የተያያዙ ነገሮች።
እንደ እኔ አመለካከት በእርግጥ ትክክለኛ ፓሊሲ በአረጀ አጀንዳ ጉዳዮች ላይ ብቻ መመሥረት የለበትም፤ በአዲሱ አጀንዳ ጉዳዮች ላይም አትኩሮት ሰጥቶ ምላሽ መስጠት አለበት።
ነገር ግን የቡሽ ዓለምአቀፍ ጉዳዮችን የሚከታተሉ ሰዎች ወደ ኋይት ሐውስ የሚያመጡት ልምድ ምንም ይሁን ምን ነቅተው በሚጠባበቁበት ወቅት የሚፈጠረውን ነገር ሙሉ በሙሉ መቆጣጠር እይችሉም።
የካርኔጂ ኢንዶውመንቱ ሮበርት ኬጋን እንዳሉት የያንዳንዱ ፕሬዚዳንት የውጭ ፓሊሲ ውሎ አድሮ የሚመሠረተው በድርጊቶች እንጂ በንድፈ ሐሳብ አይደለም።
በእርግጥ የብዙ ፕሬዚዳንቶች የውጭ ፓሊስ ለእያንዳንዷ ተጨባጭ ድርጊቶት በሚሰጧቸው አትኩሮትና ምላሽ የሚጠቃለል ነው።
ቢል ክሊንተን ወደ ሃይቲና ወደ ቦልካን ሀገሮች ወታደሮችን እንካለሁ በሚል ዕቅድ ወደ ሥልጣን አልመጡም፤ ድርጊቶች ግን እጀቸውን እንዲያስገቡ አድርገዋቸዋል፤ እኔ እንደሚመስለኝ እናንተም እንደምታውቁት እውነቱ የቡሽ አስተዳደር ሥልጣን ሲይዝ በአንዳንድ ነገሮች ላይ አግባብ የሌለው ጥላቻ መጥቷል ግን ቀውሶች ሲፈጠሩ በምን መልክ እንደሚፈታቸው ወደፊት እናያለን።
እርግጠኛ የምሆንበት ነገር ቢኖር ቀውሶች የሚከሰቱ መሆናቸውን ነው።
ፕሬዚዳንት ሆነው የተመረጡት ቡሽ በሚቀጥሉት ጥቂት ቀናት ውስጥ ዋና ዋና ካቢኔአቸውን ይሾማሉ ተብሎ ይጠበቃል።
የመጀመሪያው ቀውስ ሲፈጠር ይህ ምርጫ ለሁሉም ነገር ወሳኝ ነው።
ለዓለም ዜናው ጀብ ሻርኘ ነኝ።
እ.ኤ.አ በ1998 ዓ.ም ዩናይትድ ስቴትስ የመጀመሪያውን ቋሚ የአለም አቀፍ የጦር ወንጀል ፍርድ ቤት መቋቋምን በመቃወም ድምጿን ሰጠች።
የመጨረሻውን ቀን መጪው እሁድ ከማለፉ በፊት ፕሬዚዳንት ክሊንተን ፍርድ ቤቱን ለመመስረት የወጣው ስምምነት ላይ ለመፈረም አሁንም ዕድሉ አላቸው።
ጠበቆች ይህንኑ እንዲያደርጉ ነው እየገፋፉአቸው ያሉት፣ ሆኖም በምክር ቤቱ ያሉ ወግ አጥባቂዎችና የፔንታጐን ባለስልጣኖች ዩ.ኤስ ውሉን እንድትቀበል አይፈልጉም።
የአለም ዜናውን የሚያቀርብላችሁ ጄብ ሻርኘ ለምን እንደሆነ ያስረዳል።
ትንሹ የሮም ሐውልትን ለማፅደቅ ምክር ቤት የሚመጣ ከሆነ እዚህ በደረሰ ጊዜ ይሞታል በማለት ወግ አጥባቂውና ኃይለኛው የሕግ መወሰኛ ምክር ቤት የዉጪ ግንኙነት ኮሚቴ ሊቀመንበር የሆኑት ጄሲ ሔልሜስ ይፋ አድርገዋል።
ቋሚ አለም አቀፍ የወንጀለኞች ፍርድ ቤትን የሚደግፉ ወገኖች ግን ከአዲስ አመት ዋዜማ የውሉ መፈረሚያ የመጨረሻ ቀን በፊት ፕሬዚዳንት ክሊንተን ቢያንስ በውሉ ላይ መፈረማቸውን ማየት ይፈልጋሉ።
የክሊንተን ፊርማ ጠቃሚ ምሳሌያዊ ምልክት ይሆናል ሲሉ የሰብአዊ መብቶች ዘብ /ሒዩማን ራይትስ ዎች/ ከተባለው ድርጅት ሪቻርድ ዲከር አታውቀዋል።
ፕሬዚዳንቱ በዚህ የሚቀዳጁት ነገር ቢኖር በቀድሞዋ ዩጐዝላቪያ፣ በሩዋንዳ፣ በካምቦዲያ፣ በሴራሊዮን፣ የዮናይትድስቴትስ አስተዳደር ለፍትህ የተደረጉ ጥረቶችን መደገፉን ብቻ ሳይሆን፣ በአለም ዙሪያ ሁሉ ዮናይትድስቴትስ የህግ የተዢነትን በመደገፍ በዘር ጭፈጨፋ የተከሰሱትን ሁሉ በከፍተኛ ደረጃ የህግ ሒደት ተጠያቂ እንደሆኑ ማድረግን በግልፅ ማሳወቃቸው ነው።
ይሁን እንጂ እዚህ በዩናይትድስቴትስ ያለው ተቃውሞ ኃይለኛ ነው።
በዋነኛነት ከፔንታጐን የመጣ ሲሆን ፍርድ ቤቱ በፖለቲካ በተገፋፋ ክስ ሳቢያ አሜሪካኖችን ሊጐዳቸው ይችላል ብለው የአሜሪካ የጦር መኮንኖች ፊርተዋል።
በውሉ ላይ እነዚያ ፍርሀቶች ለማስወገድ ይቻል ዘንድ ተደራዳሪዎች መከላከያ ለማስገባት ሞክረዋል ነገር ግን የዩ.ኤስ ሠራተኞችን ለፍርድ እንዳይቀርቡ ነፃ አላደረጋቸውም።
የአሜሪካን ኤንተርፕራይዝ ኢንስትትዩት ጆን ቦልተንን ጠቅሶ እንደገለፀው የፔንታጐንን ተቃውሞዎች እነርሱም ይጋሯቸዋል።
እንደሚመስለኝ ከሆነ እንደዚህ አይነቱ ፍርድቤትና ፍርድ አስከባሪው በከፍተኛ ደረጃ በፖለቲካ ግፊት ሊደርስባቸው ስለሚችሉ እና የእንደዚህ አይነቱ ፍርድቤት ዋነኛ ኢላማ ዩናይትድስቴትስ፣ እስራኤል ወይም የመሳሰሉት አገሮችን ያነጣጠረ የሚሆንበት ዕድል ሊኖር ይችላል።
ቦልተን እንዳሉት ያ ሁኔታ ስለቀድሞዋ ዩጐዝላቪያ ጉዳይ ሔግ በሚገኘው የጦር ወንጀል ፍርድ ቤት ውስጥ ዋናው ፍርድ አስከባሪ ካርላ ዴልፖንቴ እ.ኤ.አ በ1999 ዓ.ም የኔቶን በሰርቢያ ላይ ያደረገውን የቦምብ ድርደባ በማስመልከት ባቀረቡት አጭር ሀሳብ ምንም ሳይቀር ተንፀባርቋል።
ነገር ግን የፍርድ ቤቱን መቋቋም የሚደግፉ እንዳሉት ግን ዩናይት እስቴትስ እና አጋሮቿ የሌሎች አገሮች በሚመረመሩበት አይነት እነሱም ቢመረመሩ ጤናማ አካሔድ ነው።
የሰብአዊ መብቶች ዘብ /ሒዩመን ራይትስ ዋች/ ሪቻርድ ዲከርን ጠቅሶ እንደገለፀው የዴልፖንቴ የኔቶን ጉዳይ አያያዝ በአርአያነቱ ሊጠቀስ የሚገባው ነው።
ካርላ ዴልፖንቴ ታማኝነት ያለው ስህተት ፈፅማለች የሚል ቃል ሲሰነዘርባቸው ማንኛውም ሀላፊነት የሚሰማው ሕግ አስከባሪ ማድረግ የሚገባው ነገር እርሳቸውም ያደረጉት።
እነዚያን ክሶች በአግባቡ ከመረመሩ በኋላ አጣጣሏቸው።
ሪቻርድ ዲከር እንዳለው ፕሬዚዳንት ክሊንተን እ.ኤ.አ ለሩዋንዳ ሕዝብ የገቡትን ቃልና ከዘር ጭፍጨፋው ለተረፉት ባሰሙት ንግግር ዩናይትድ ስቴትስ የአለም አቀፉን ፍርድ ቤት ትደግፋለች ብለዋል።
ነገር ግን የአሜሪካን ኤንተርፕራይዝ ኢንስትትዩት ጆን ቦልተንን ጠቅሶ እንደተናገረው ጠንካራ የውስጥ ተቃውሞ ባለበት ሁኔታ የክሊንተን ፊርማ ትርጉም አልባ ይሆናል።
እንደሚመስለኝ ከሆነ ይህ አርአያነቱ የቱንም ያህል ተፈፃሚነት የሌለው እርምጃ ነው፣ ነገር ግን ክሊንተን ያደረጉት ማንኛውም ድርጊት ለቀጣዩ አስተዳደር የቅንጣት ታህል እንኳን ተፅዕኖ አያደርግም የሚል ነገር በማንኛውም አለም አቀፋዊ ሰው አስተሳሰብ ይኖራል ብዬ አላስብም።
ምንም እንኳን የአሜሪካ ተቃውሞ ቢኖርም አለም አቀፉ የጦር ወንጀል ፍርድ ቤት በአለም ዙሪያ ባሉ አገራትም ሆነ በዋነኞቹ የዩ.ኤስ አገሮች ዘንድ ሰፊ ድጋፍን አግኝቷል።
7 አገሮች ዛሬ የፈረሙትን ሳይጨምር 131 አገሮች ውሉን ሲፈርሙ 25ቱ ደግሞ አፅድቀውታል።
የአለም አቀፉ የጦር ወንጀል ፍርድ ቤት እንዲኖር ከተፈለገ 60 አገሮች በሙሉ ውሉን ማፅደቅ ይኖርባቸዋል።
የዩ.ኤስ ድጋፍ ቢገኝም ባይገኝም እ.ኤ.አ በ2002 ዓ.ም ያ እውን እንደሚሆን ይጠበቃል።
ለተጠናቀረው የዓለም ዜና ጄብ ሻርኘ ነኝ።
ይህ የፒ አር አይ አለም አቀፍ የሕዝብ ሬዲዮ ነው።
ሥራ አገኘህ?
ስለዚህ የቋሚ ተቀጣሪነት ዓለምን እንደገና ተቀላቅያለሁ።
ከገና በኋላ ከቀድሞ አለቆቼ የአንዱ ሚስት ከሆነችው የሥልክ ጥሪ ደርሶኛል /በመጨረሻው የቋሚ ሥራ ጊዜዬ/።
በምትሠራበት መስሪያ ቤት ለጡረተኞች ማህበረሰብ ረዳት የዕድገት ሠራተኛ ትፈልግ ነበር።
ከ4 ሣምንት በፊት እዚህ ጀመርኩ
ደብሊው ኤም በሱ ከማይመራው ወይም ሙሉ በሙሉ በሱ ከማይደገፈው ሕይወቴን በሙሉ አባል ከነበርኩበት የሃይማኖት ድርጅት ጋር የተቆራኘ ነው /ዩ.ኤም.ሲ/።
መጥምቃዊ የነበረች አያቴ በ1995 ከመሞቷ በፊት እዚህ ትኖር ነበር፤ ስለዚህ ከሥራው ጋር ብዙ ግንኙነት አለኝ።
ቢሮዎቻችን ከክፍት /ጣሪያ አልባ/ ቤቶች በአንዱ ውስጥ ናቸው፤ እኔም መስኮት ያለው የግሌ ቆንጆ ቢሮ አለኝ።
ሥራው ከቤቴ ወደ 12 ማይሎች ያህል ብቻ ይርቃል፤ እኔም ጧትና ከሰዓት በኋላ በከፍተኛ የትራፊክ ጭንቅንቅ ውስጥ እመላለሳለሁ።
እስካሁን ሁሉም የተሳካ ይመስላል።
---ኡህ በሰዎች ህይወት ላይ ተግባራዊ ለውጥ ለማምጣት ከምችልበት ቦታ ላይ በመሆኔ አመሰግናለሁ ለዘላለም እንዲሆን ተስፋ በማድረግ አዕምሮዬን ክፍት አድርጌ እጠብቃለሁ፤ ነገር ግን በአንድ ዓመት ወይም በአጭር ጊዜ ውስጥ ዕረፍት የለሽ እንደምሆን ይሰማኛል።
አለቃዬ በጣም ጥሩ ሰው ናት፤ ነገር ግን ወግ-አጥባቂና ቴክኖሎጂን ማለትም ኮምፒውተር፣ ኢንተርኔት፣ ወዘተ የማትወድ ናት።
ከአንድ ሣምንት ተኩል በፊት አዳዲስ ኮምፒውተሮች አግኝተናል፤ እሷ ግን ስለኤክስ ፒ /XP/ አቤቱታ እያቀረበች ነው /የሷ አሮጌ ኦ ኤስ /OS/ ዊንዶው 98--- የኔ ደግሞ 95 ስለሆነ እኔ በአደዲሶቹ ኮምፒውተሮች ጥልቅ የደስታ ስሜት ተሰምቶኛል።
ጥቂት መላመድ ብቻ ነው የሚያስፈልገው ብዬ አናግራታለሁ።
እናያለን።
ተስፋ ያደረኩትን ደመወዝ እያገኘሁ አይደለም፤ ነገር ግን እስካሁን ሣገኝ ከነበረው ደመወዝ ሁሉ የተሻለ ነው።
ራዲዮ ጣቢያ ውስጥ መደበኛ ሰራተኛ ሳለሁ ከዚህኛው ጥቂት ያነሰ አገኝ ነበር፤ ነገር ግን በጣም የተሻለ ደመወዝ እንዳላገኝ ብዙም ስሜቱ አልነበረኝም።
እስካሁን ድረስ በቴሌቪዥን ማስተዋወቄንና ቅዳሜና ዕሁድ በሬድዮ ማስተማሬን እየሠራሁ ነኝ፤ ስለዚህ ያ ገንዘብ ይጠቅማል።
እንደዚሁም በሚቀጥለው ወር ወይም በጥቂት ጊዜ ውስጥ በበለጠ ንቃት የድምፅ ተግባሬን ልጀምር ነው።
እቅዴ አስቀድሞ የመኪናዬን ዕዳ መክፈል ነው፤ ከዚያም ሌሎች ዕዳዎቼን ለመክፈል የምችልበትን ዘዴ ማፈላለግ ነው።
የጉዲፈቻ ማመልከቻውን ለመሙላት ጊዜው አሁን ይመስለኛል።
ተጨማሪ ዕዳዎችን ማምጣት ያስጨንቀኛል፤ ሆኖም እናቴና አባቴ በመክፈሉ ያግዙኛል።
ምን ያህል ሁሉ ነገር ውድ እንደሆነ መረዳታቸውን እርግጠኛ አይደለሁም።
ጉዲፈቻውን ከጓታማላ ወደ መምረጡ እንደምናዘነብል አስባለሁ፤ ነገር ግን እስካሁን በነገሩ ላይ የመጨረሻ ዕልባት አልሰጠነውም።
አሁን ገንዘብ ማግኘት ጥሩ አይደለም ማለት ይቻላል ምክንያቱም ብዙው እኔነቴ የሚቻለውን ያህል ማስቀመጥ ይፈልጋል፣ ሌላኛው ትንሽ የእኔነቴ ክፍል ደግሞ ንብረት፣ ንብረት፣ ንብረት፣ እያለ ይጮሀል።
በዴል ኮምፒውተርስ ምክንያት በስራዬ ቦታ ኤክስ ኤም የሙከራ ማዘዣ አለኝ፤ አሁንማ ሁል ጊዜ እንዲኖረኝ ጓጉቻልሁ።
ጂ ለልደቴ የምታምር የቢሮ ሲዲ ማጫወቻ ሸለመችኝ ረዳት ማዳመጫ ስላላት ከዚህ ሆኜ መስማት እችላለሁ።
የመኪና ሬድዮ እፈልግ እንደሆነ ጠየቀኝ፤ እና አልፈልግም አልኩት፤ ሆኖም እፈልጋለሁ።
የምፈልጋቸው ብዙ ነገሮች አሉ።
ጋራዥ።
የተሟላ የምግብ ቤት እቃ።
ለቤታችን አዳዲስ እቃዎችን።
አዳዲስ ልብሶች።
እያንዳንዱ ነገር አዲስ።
ነገር ግን ቤተሰብ አስበልጬ እፈልጋለሁ።
እንደሚመስለኝ የምፈልጋቸውን ነገሮች እኩሌታ አሁን ላገኛቸው እችላለሁ።
ገንዘቡን የምፈልገው ግን ወደፊት ነው።
ገንዘብ ዓለምን እስከሚዞርብኝ ድረስ ያሽከረክራታል።
እንግዳ የሆነ የአጥንት ነቀርሳ ቢኖርበትም እንኳን የሞስኮ ፍርድ ቤት ኤድመንድ ፖፕ ለሕክምና ምርመራ ያቀረበውን ጥያቄ ውድቅ አደረገው።
ከታሠረበት የዛሬ አምስት ወር ጀምሮ የፖፕ በሽታ ህክምና አላገኘም።
ከሰርጓጅ መርከብ ስለሚወረወርና በከፍተኛ ቴክኖሎጂ ስለተሰራ የሩሲያ ፈንጂ ህጋዊ ባልሆነ መንገድ ሚስጥር ለማግኘት ሞክሯል ስትል ሩሲያ የቀድሞውን የዩ.ኤስ ባሕር ኃይል የደህንነት መኮንን ከሰሰች።
የፍርድ ቤቱን ችሎት ሒደት በድምፅ ለመቅረፅ ጨምሮ ለሩሲያ ደህንነት የሚሰራውን የፍርድ ቤቱ ተርጓሚ ለመቀየር የቀረበውን ጥያቄ አርብ ዕለት ፍርድ ቤቱ ተከታታይ በሆነ የመከላከያ ሐሳብ ውድቅ አደረገው።
የፍርድ አሰጣጡ ረቡዕ ዕለት ተጀምሮ እስከ ሰኞ ድረስ እንዲዘገይ ተደርጓል።
የአይቮሪ ኮስት ሠራዊት ለተቃዋሚ እጩ ተወዳዳሪ ለሎራን ግባግቦ ታማኝ እንደሚሆን ቃል ገብቷል።
ቃል ከገቡ በኋላ የተከተለው የ24 ሰዓት ኃይለኛ ጩኸት ባለፈው ታህሣሥ በመፈንቅለ መንግሥት ሥልጣን የያዘውን የመኮንኖች ከሥልጣን እንዲወርድ አድርጓል።
የወታደሮች ቡድን መሪ ከሥልጣን መውረዱን ምክንያት በማድረግ ደስታውን ለመግለጽ የወጣው ወታደሩና ሕዝቡ ጐዳናዎችን አጨናንቋቸው ነበር።
የአይቮሪ የሶሻሊስት ፖርቲ መሪ ሚስተር ግባግቦ ረቡዕ ዕለት በቴሌቭዥን ለሕዝቡ በሰጡት መግለጫ በአጭር ጊዜ ውስጥ ካቢኔአቸውን እንደሚመሠርቱ ተናግረዋል።
አሜሪካዊው ነጋዴ ሊገዛው ሙከራ አድርጓል የተባለው የቶርፔዶ መረጃ ይፋ የሆነ እንጂ መንግሥታዊ ምስጢር እንዳልሆነ የሩሲያ ሳይንቲስት ለሞስኮ ከተማ ፍርድ ቤት ገልጿል።
የቶርፔዶው ኤክስፐርትና የነጋዴው ኤድመንድ ፖፕ የመከላከያ ምስክር የሆነው ሳይንቲስት ፍ/ቤት ቀርቦ ሲመሰክር የቶርፔዶውን መረጃ ለምርምር ሥራው እንደተጠቀመበትና ስለዚህ ጉዳይም በይፋ ይናገር እንደነበር ተናግሯል።
ይህ የምስክርነት ቃል ደንበኛውን እንደሚረዳው የተከላካይ ጠበቃው ተናግሯል።
የመን ውስጥ በዩ.ኤስ የጦር መርከብ ኮል ላይ የደረሰውን ጥቃት ይመረምሩ የነበሩ የዩ.ኤስ መረጃ ሰብሳቢዎች ላይ የቦምብ ጥቃት ይደርሳል የሚለው ሥጋት በሚኖሩበት ሆቴል የደኀንነት ሥራቸውን እንዲያጠናክሩ አስገድዷቸዋል።
የፔንታጐን ቃል አቀባይ ኬን ባኮን ለሪፖርተሮች እንደተናገረው ያለው ሁኔታ የመከላከያ ሚኒስትሩን ለመስክ አዛዦች ጥሪ አንዲያደርጉ አስገድዷቸዋል።
ሚኒስትሩ የእዝ ኃላፊዎችን እንዲሁም የደኀንነት ኃላፊዎችንና የደኀንነት ፀሐፊዎችን በቪዲዮ ለሚደረግ ስብሰባ ጥሪ አድርገው ነበር፣ የውይይቱ ርዕስም ኃይልን መጠበቅ የሚል ነበር።
ሆቴሉ ከሁለት ሳምንት በፊት የ17 መርከበኞችን ሕይወት ያጠፋውን የአጥፍቶ ጠፊ የቦምብ ፍንዳታ ነው የተባለውን በዮ.ኤስ የጦር መርከብ ላይ ጉዳት ያደረሰውን ጥቃት የሚመረምሩ ብዙ ባለሙያዎችን የሚያስተናግድ ነበር።
የዩ.ኤስ የጦር መርከብ ከቀይ ባሕር ወደብ ከኤደን ነዳጅ እየሞላች በነበረችበት ጊዜ፣ ከአሸባሪዎች ቦምብ ሳይሆን አይቀርም፣ ተመትታ ለዕድሳት ወደ ዩ.ኤስ ጉዞዋን ጀምራለች።
ዴቭ ጋብላክ እንደዘገበው የዩ.ኤስ መርከብ ኮል ከኤደን ወደብ ተጐትታ ወጥታ የተጐዳችውን መርከብ ተሸክማ ወደ አገሯ የምትወስዳትን የኖርዌ የመጓጓዣ መርከብ እየተጠባበቀች ነው።
አራት ጐታች ጀልባዎች የዩ.ኤስን የጦር መርከብ ኮልን በቀስታ እየጐተቱ ከየመን ደቡባዊ ወደብ ከኤደን ሲያወጧት የአሜሪካ ብሔራዊ መዝሙር ተዘመረ።
ኮል ከሁለት ሳምንት በፊት 17 የዩ.ኤስ መርከበኞችን በገደለው ባጥፍቶ ጠፊዎች ይመስላል በተወረወረው ቦምብ ተመትታ ክፉኛ ተጐድታለች።
መርከቧ ተጐትታ ስትወጣ ደኀንነቱ በጣም የተጠናከረ ነበር።
የአሜሪካና የየመን መትረየስ የያዙ ቃኝ ጀልባዎች ከሚበሩ ሄሊኮኘተሮች ጋር ከባሕሩ ማህል እስከምትደርስ ድረስ አጅበው ወሰዷት።
አንዳንድ የመናዊያን መርከቧ ተጐትታ ስትወጣ እፎይታ ተሰምቷቸዋል።
ብዙዎቹ የአገሪቷ ነዋሪዎች የመርከቧ በቦምብ መመታት ዩ.ኤስ በባሕረ ገቡ አገር ወታደሮቿን እንዲቆዩ ለማድረግ ምክንያት ይሆናታል የሚል ሥጋት አድሮባቸው ነበር።
ዲኘሎማቶችና ተንታኞች አስተያየት ሲሰጡ የደረሰውን ጥቃት በጋራ መመርመሩ በዓለም ብቸኛዋ ኃያል አገርና በዳሃዋ ግን ስትራቴጂያዊ በሆነች አረብ አገር መካከል ያለውን ግንኙነት ያጠነክረዋል ብለዋል።
የዩ.ኤስና የየመን ባለሥልጣናት ይህን ቦምብ ያፈነዱት እስላማዊ ነውጠኞች መሆናቸውን እንደሚያምኑ ይናገራሉ።
እስካሁን በትንሹ የታወቁ ሁለት እስላማዊ ቡድኖች ለደረሰው ጥቃት ኃላፊነቱን ወስደዋል።
የየመን ባለሥልጣናት ለጥያቄ 70 ሰዎችን መያዛቸውን ተናግረዋል።
ከእነዚህም ውስጥ በ1980ዎቹ አፍግሃኒስታን ውስጥ የሶቭየትን ኃይል ከተዋጉ በኋላ ወደ የመን የመጡት የአፍጋን-አረብ ወደ ዘመቶች ይገኑበታል።
ዴቭ ጋቭላክ ለአሜሪካ ድምፅ ዜና አገልግሎት ከካይሮ።
ይህ የአሜሪካ ድምፅ ነው።
ቶም ክሮስቢ ነኝ።
ስንገልፀው እንደነበረው የእስራኤል ጠቅላይ ሚኒስትር ኢሁድ ባራክና የፍልስጤም መሪ ያሲር አራፋት በዚህ ሳምንት መገባደጃ ከፕሬዚዳንት ክሊንተን ጋር ለየብቻ ሊወያዩ መሆኑን ኋይት ሃውስ አረጋግጧል።
እስከዚያው ድረስ በዌስት ባንክ ጐዳናዎችና በጋዛ ሰርጥ ተከታታይ ችግር ነበር፤ እሁድ ዕለት ከእስራኤል ወታደሮች ጋር በነበረው ግጭትም ቢያንስ ሁለት ተጨማሪ ፍልስጤማውያን ተገድለዋል።
አራፋት ሪብሸኞችን ተቆጣጥረው ለስምምነት ወደሚደረገው ውይይት እንዲመለሱ ጠቅላይ ሚኒስትር ባራክ ልብ የሚነካ ልመናን ያዘለ ጥሪ ቢያደርጉም ችግሩ መቀስቀሱን ላውሬ ካስማን ገልጿል።
ከ30 በላይ ቁስለኞች መኖራቸውን ፍልስጤማውያን ቅዳሜ ዕለት ገልጸዋል።
ነገር ግን ሁለቱም ወገኖች ተኩስ እንዲቆም ረቡዕ ሌሊት ከተስማሙ ወዲህ የውጊያው ሁኔታ ወደ አመፅ ደረጃ ዝቅ ማለቱን ሪፖርቱ ገልጿል።
ከእስራኤል ወታደሮች ጋር በተፈጠረው ግጭት ከ170 የሚበልጡ ፍልፋጤማውያን እንደሞቱና ከ6000 በላይ እንደቆሰሉ ተገልጿል።
በርካታ የእስራኤል ወታደሮችና ሰላማዊ ሰዎችም ተገድለዋል።
በደቡብ ምሥራቅ ኢየሩሳለም ሁለት በአስራ ቤት የሚገኙ ወጣቶች በመገደላቸው ይህንን በመቃወም የምሥራቅ ኢየሩሳሌም ነጋዴዎች ሱቆቻቸውን እንዲዘጉ ተገፋፍተዋል።
በቅርቡ በተቀሰቀሰው አመፅ ሳቢያ የአረቦችም ሆነ የእስራኤሎች የሥራ እንቅስቃሴዎች እየተጓጐሉ ነው።
ከቴል አቪቭ አጠገብ በምትገኘው ጃፋ የምትባል የአረቦች ከተማ የሚኖር አንድ ባለሱቅ ግጭት ከተፈጠረ ከጥቂት ሳምንታት በፊት አንስቶ ወደ አካባቢው ጥቂት እስራኤሎች መምጣታቸውን በቅሬት ገልጿል።
ጃፍ ምንጊዜም በእስራኤሎችና በውጭ ቱሪስቶች ትደምቃለች።
ሥራችን ሁሉ ሙሉ በሙሉ በአይሁዶች ላይ የተመሠረተ ነው።
እነሱ ካልመጡልን በእርግጥ ምንም መሥራት እንችልም።
ማለቴ ከዚህ ያሉ 20000 አረቦች በአይሁዶች ትከሻ እስከኖሩ ድረስ አይሁዶች ወዲህ መጥተው ካልገበዩ ምን ይፈጠራል።
ስለዚህ መኖር አንችልም፤ ማለቴ በእርግጥ ከአሁኗ ቅፅበት ጀምሮ ሙሉ በሙሉ ሽባ ሆነናል።
የእስራኤል ጠቅላይ ሚኒስትር ኢሁድ ባራክና የፍልስጤም መሪ ያሲር አራፋት ውጥረቱን ለማርገብና የሰላም ሂደቱን ለመቀጠል ከፕሬዚዳንት ቢል ክሊንተን ጋር በተናጠል ለመወያየት ተስማምተዋል።
ስብሰባው ከማክሰኞው የዩ.ኤስ ፕሬዚዳንታዊ ምርጫ በኋላ በሳምንቱ መገባደጀ ላይ ይካሄዳል።
ላውሬ ካስማን፣ ለአሜሪካ ድምፅ ከእየሩሳሌም።
የዩ.ኤስ መከላከያ ሚኒስትር ዊሊያም ኮኸን ከአካባቢው መሪዎች ጋር ስብሰባ ለማካሄድ ወደ ዘጠኝ የመካከለኛው ምሥራቅ ባሕረ ሰላጤ አገሮች በሚቀጥለው ሳምንት ለመሄድ አቅደዋል።
ሚስተር ኮኸን ሳውዲ አረቢያን፣ ኩዌትን፣ ባሕሬንን፣ ኦማንን፣ የተባበሩት አረብ ኢሚሬቶችን፣ እስራኤልን፣ ዮርዳኖስንና ግብፅን ለመጐብኘት በሚቀጥለው ማክሰኞ ይነሣሉ።
ሚኒስትሩ ከእነዚህ አገሮች የመከላከያ ባለሥልጣናት ጋር እንደሚወያዩና እንዲሁም በአካባቢው ያሉትን የዩ.ኤስ ሠራዊት አባላትን እንደሚጐበኙ ፔንታጐን ገልጿል።
በባሕረ ሰላጤው አገሮች ያለው የዩ.ኤስ የጦር ኃይል 17 መርከበኞች የሞቱበት በዩ.ኤስ የጦር መርከብ ኮል ላይ የአሸባሪዎች ነው የተባለው የቦምብ ፍንዳታ ከደረሰበት ካለፈው ወር ጀምሮ በከፍተኛ ጥንቃቄ ላይ ይገኛል።
ኮል በየመን ወደብ ኤደን ነዳጅ በመሙላት ላይ እንዳለች በቦምብ ፍንዳታ ተመትታለች።
የእንግሊዝ ጠቅላይ ሚኒስትር ቶኒ ብሌር በደኀንነት፣ በውጭ ፖሊሲና በኢኮኖሚያዊ ጉዳዮች ላይ ከቭላድሚር ፑቲን ጋር ለመወያየት ዛሬ ሩሲያ ገብተዋል።
እንዲሁም የዩ.ኤስንና የሩሲያን የረጂም እርቀት ሚሳየሎችን በጣም ለመቀነስ ሩሲያ ባቀረበችው አዲስ ሐሳብ ላይ እንደሚወያዩ ይጠበቃል።
ለአሜሪካ ድምፅ ላሪ ጀምስ ከሞስኮ።
በአንድ ቀኑ ጉብኝት ከፍተኛውን ቦታ የሚይዘው ማክሰኞ ዕለት የሚያደርጉት ሶስት ሰዓት የሚፈጅ ውይይት ነው፤ በዚህም ውይይት እስትራቴጂያዊ የኒውክሌር ጦር መሣሪያዎችን ቁጥር ከ1500 በታች ለመቀነስ ሩሲያ በቅርቡ ያቀረበችውን ጥሪ ጨምሮ ሚስተር ብሌርና ሚስተር ፑቲን ሰፋ ባሉ ጉዳዮች ላይ ትኩረት ያደርጋሉ።
ፕሬዚደንት ክሊንተን የዚህ ዓይነቱ ስምምነት እንደሚቻል ገልጸው ግን በመጀመሪያ ደረጃ አሜሪካ ባቀረበችው የሚሳየል የመከላከያ ሥርዓት መልካም ተግባር ማከናወኗን ሞስኮን ማሳመኑ አስፈላጊ ይሆናል ብለዋል።
ዩ.ኤስ በ1972 ያደረገችውን ፀረ-ቦልስቲክ ሚሳየል ስምምነት ልታሻሽለው ትፈልጋለች፤ ስለሆነም የዚህ ዓይነቱን ሥርዓት ማስፋፋት ትችላለች።
ሩሲያ እንዲህ ዓይነቱ እንቅስቃሴ አዲስ የጦር መሣሪያ ስምምነቶችን እንደምትቀድና ዩናይትድ እስቴት በዚህ ከገፋችበት የጦር መሣሪያ ቅነሳን በተመለከተ ንግግር ማድረጓን እንደምታቆም ዝታለች።
ሚስተር ፑቲን ስለመደበኛ ኃይሎችን አውሮፖ ውስጥ የደረገውን ስምምነት በተመለከተ የወጣውን ማሻሻያ በፍጥነት እንዲያጸድቅ የሩሲያን ፖርላማ እሁድ ዕለት ጠርተዋል።
ያ ስምምነት የተገነጠለችውን ቺቺኒያን ጨምሮ በአገሪቱ አንዳንድ ክፍሎች ውስጥ ሩሲያ ከኒውክሌር ውጭ የሆኑትን የጦር መሣሪያዎች ይበልጥ እንድትቀንስ የሚጠይቅ ነው።
ፕሬዚደንት ፑቲን ሩሲያ አሁንም የገባችውን ቃል በቺቺኒያ ላይ እየጣሰች መሆኗን አምነው ዋናው ዓላማዋ በአካባቢው የጦር መሣሪያ መቀነስ እንደሆነና ይህ ጊዜያዊ ሁኔታ መሆኑን ተናግረዋል።
እንዲሁም ሌሎች 29 ፈራሚዎች ስምምነቱን በመረዳታቸው አመስግነዋል።
በመጭዎቹ ዓመታት አውሮፖ ውስጥ አስተማማኝ ደኀንነትን ለማረጋገጥ ጠቃሚ መሣሪያ የሆነውን ይህን ስምምነት ሩሲያ ሙሉ በሙሉ እንደምትደግፍ ተናግረዋል።
የመጀመሪያው ስምምነት በ1990 ተፈርሞ በኔቶና በቀድሞው የዋርሶ ፖክት በብዙ ሺ የሚቆጠሩ ከባድ የጦር መሣሪያዎች እንዲወድሙ አድርጓል።
ቶኒ ብሌር ሚስተር ፑቲን ከመመረጣቸው በፊት እንኳን ከአዲሱ ፕሬዚዳንት ጋር ለመገናኘት ባለፈው ማርች ወደ ሩሲያ የመጡ የመጀመሪያው የምዕራብ መሪ ናቸው።
የሩሲያ መሪ ይህን ውለታ የመለሱት የመሪነቱን ሥልጣን ከያዙ በኋላ ከመጀመሪያ የውጭ አገር ጉብኝታቸው ለንደንን አንዷ እንድትሆን በማድረጋቸው ነበር።
ሁለቱ በዚህ ዓመት አራት ጊዜ ተገናኝተዋል።
ከዚህ ሞስኮ ውስጥ ያሉ ተንታኞች እንግሊዝ ለሁለቱም ለአውሮፖና ለዩናይትድ እስቴት እንደ ድልድይ በመሆን ጠቃሚ የሆነ ሚና መጫወት እንደምትችል ያምናሉ።
ንግድም እንዲሁ በንግግራቸው ላይ በስፋት እንደሚነሣ ተጠብቋል።
እንግሊዝ ከዩናይትድ እስቴትና ከጀርመን ቀጥላ ሩሲያ ውስጥ 1 ቢሊዮን ትንሽ በለጥ የሚል መዋዕለ ነዋይ በሥራ ላይ አውላ 3ኛውን ደረጃ ይዛለች።
ላሪ ጀምስ ለአሜሪካ ድምፅ ዜና ከሞስኮ።
ከንግድ ዋና ከተማ ከሌጐስ ወጣ ብሎ የሚገኝ የነዳጅ ቧንበ ፈንድቶ በእሳት በመያያዙ ናይጄሪያ ውስጥ ከ50 የሚበልጡ ሰዎች ሞተዋል።
ሐሙስ ዕለት በፍንዳታ የተቀጣጠለው እሳት ከቁጥጥር ውጭ በመሆን በመንግሥት የሚመራው የናይጄሪያ ብሔራዊ ፔትሮሊየም ኮርፖሬሽን ንብረት የሆነው ዲፖ ነዳጅ በመቅዳት ላይ እንዳለ በእሳቱ ተያያዘ።
በእሳት የተቃጠሉ ሰዎች በተለበለበው ቦታ ላይ ተረፍርፈው እንደነበሩና በነበልባሉ ጉዳት ደርሶባቸው በሕይወት የተረፉ ብዙ ሰዎችም እርዳታ እየተደረገላቸው እንደነበር የዓይን ምስክሮች ተናግረዋል።
የፔትሮሊየሙ ኩባንያ ቃል አቀባይ እንደተናገረችው እሳቱ የተነሣው በተንኮለኛ ሰዎች ነበር።
የአሜሪካ ድምፅ በተለያዩ በርካታ ጉዳዮች ላይ የለያዩ አመለካከቶችን ያቀርባል።
የዩናይትድ እስቴትን መንግሥት ፖሊሲዎች የሚገልጸውን ርዕስ አንቀጽ ቀጥለን እናቀርባለን።
ለ20 ዓመታት ያህል ኤድስ ያመጣውን ጣጣ ለመቋቋም ዓለም እየተጋፈጠ ነው።
ከ1988 ጀምሮ የታህሳስ የመጀመሪያውን ቀን የዓለም የኤድስ ቀን እንዲሆን በተባበሩት መንግሥታት ተወስኗል።
በዓለም ውስጥ ለተላላፊ በሽታዎች ቀንደኛ ምክንያት በሆነው በኤድስ ላይ በሚደረገው ዘመቻ ፈጣን ትብብር ለማድረግና መረጃዎችን ለማሰራጨት ጊዜው አሁን ነው።
የተላላፊው በሽታ ሁኔታ የሚቀፍ ነው።
የተባበሩት መንግሥታት አዲስ ጥናት እንደሚያሳየው ባለፈው ዓመት አምስት ሚሊዮን ሰዎች ኤድስን በሚያስከትለው ቫይረስ በኤች.አይ.ቪ ተበክለዋል።
ተላላፊው በሽታ ከመጣ ወዲህ 22 ሚሊዮን ሰዎች በዚሁ በሽታ ሞተዋል።
በበሽታው የመያዝ ሁኔታ በአዋቂዎች ላይ እየቀነሰ ሲሄድ በልጆች ላይ እየጨመረ ሄዷል።
ይህም ሁኔታ ጐልቶ የታየው በበሽታው የተያዙ እናቶች በሚወልዱበት ጊዜ በሽታውን ወደ ልጆቻቸው በሚያስተላልፉባቸው ከሳሃራ በታች ባሉ አገሮች ነው።
በዓለም ውስጥ ከኤድስ ጋር በተያያዘ በሽታ ከሞቱት ሰዎች ውስጥ አራት-አምስተኛውን የያዙት የአፍሪካ አገሮች ናቸው።
በአንዳንድ የአፍሪካ አገሮች ከአራቱ አዋቂ ሰዎች አንዱ በኤች.አይ.ቪ የተያዘ ነው።
ግን በምሥራቅ አውሮፖ በበሽታው የሚያዙ አዳዲስ ሰዎች እንደ አሸን እየፈሉ ነው።
ሩሲያ ውስጥ በዚህ ዓመት በበሽታው የሚያዙ ሰዎች ቁጥር በእጥፍ ጨምሮ ወደ 300,000 ደርሷል።
ደቡብና ደቡብ ምሥራቅ እስያ ለከባድ አደጋ የተጋለጡ አካባቢዎች ናቸው፤ አምስትና ሶስት አራተኛ ሚሊዮን አዋቂዎችና ልጆች አሁን ከኤች.አይ.ቪ ወይም ከኤድስ ጋር ይኖራሉ።
በጣም በርካታ በሆኑ አገሮች ውስጥ ስለ ኤድስ መወያየት የተከለከለ ነው፤ በሽታውም በምስጢርና በተሳሳተ መረጃ ተሸፋፍኖ ተቀምጧል።
ግን አሰቃቂው የእስታቲስቲክ መረጃ ግልጽ እንዳደረገው በኤድስ በጣም የተጠቁ አገሮች ሕዝቦችና መንግሥታት የተላላፊውን በሽታ ስፋት አምኖ መቀበልና ይህንም ለመቋቋም ቆራጥ እርምጃ መውሰዳቸው ወሳኝነት አለው።
ፕሬዚዳንት ቢል ክሊንተን እንዳሉት ዝምታውን ሰብሮ ለመውጣት፣ እፍረቱን ለመዋጋትና ከኤች.አይ.ቪና ከኤድስ ጋር አብረው የሚኖሩትን ሰዎች መብት ለመጠበቅና በበሽታው የተያዙ ሰዎች የሚፈልጉትን እንክብካቤና ሕክምና እንዲያገኙ ለመርዳት በአንድ ላይ ሆነን መሥራት ይገባናል።
በዚህ አውዳሚ በሆነ ተላላፊ በሽታ ከአንዣበበው አደጋ ዓለምን ሙሉ በሙሉ ነፃ እስከምናደርግ ድረስ በተጋድሎው ሜዳ እንደምንቆይ ቃል መግባት አለብን።
በአሜሪካ ድምፅ በሌላ ሰዓት ለሚተላለፉ ዜናዎችና መረጃዎች እንኳን ደህና መጣችሁ።
አሁን የአሜሪካን ድምፅ ዜና ይዤ ያቀረብኩት ዳቪድ ቻድዊክ ነኝ።
ኮሎምቢያ ውስጥ በወታደሮችና በአማጽያኑ መካከል ለሶስት ቀናት በተካሄደው ውጊያ የሞቱት ሰዎች ቁጥር ከ100 በላይ ደርሷል።
በሰሜን ምዕራብ በሚገኙ የባጋዶና ዳቤባ ከተሞች አካባቢ በተፈጠረው ውጊያ ቢያንስ 54 ወታደሮችና 50 ደፈጣ ተዋጊዎች ሞተዋል።
በእነዚያ ሁለት ከተሞች ከሞላ ጐደል ሁሉም ሕንፃዎች ማለትም የመንግሥት ሕንፃዎች መውደማቸው ተገልጿል።
ጦርነቱ ረቡዕ የተጀመረው የኮሎምቢያ አማፅያን አብዮታዊ ጦር በብዙ የሰሜን ምዕራብ ከተሞች ላይ ውጊያ በመክፈታቸው ነበር።
አንድ የጦር ሄሊኮኘተር ፓናማ ድንበር አጠገብ ተከስክሳ በውስጧ የነበሩት 22 ሰዎች በሙሉ ሞተዋል።
በደቡብ እስያ፣ የባንግላዴሽ ውስጥ የሞንግላ ደቡብ ምዕራብ ወደብ ባለሥልጣናት ቢያንስ አራት ሰዎችን ገድሎ 58 ሰዎችን ያቆሰለውን ሽብር እንዲያቆሙ ለሠራዊቱ ጥሪ አድርገዋል።
ችግሩ የተከሰተው ሥራ ያቆሙ የመርከብ መቆሚያ ሠራተኞች የወደቡን ባለሥልጣናት ቢሮዎች ለመውረር ሲሞክሩ ፖሊሶች እነሱን ለመበተን በተኮሱበት ጊዜ ነበር።
አድማ ያደረጉት ሰዎች ጥያቄ ጭነት ለማራገፍና ለመጫን ብዙ ሠራተኞች ይቀጠሩ የሚል ነበር።
ከሚቀጥለው ዓመት መጀመሪያ አንሥቶ ጐብኝዎች ካሊፎርኒያ ውስጥ ባለው በዩሴሚታ ብሔራዊ ፖርክ አንዳንድ ለውጦችን ያያሉ።
በየአመቱ የሚመጡትን አራት ሚሊዮን ቱሪስቶችን ምክንያት በማድረግ ግዙፍ የሲኩያ ዛፎችን፣ ያማሩ ሸለቆዎችንና ፏፏቴዎችን ለመጠበቅ የሚያስችል አዲስ ዕቅድ ወጥቷል።
በአዲሱ ዕቅድ መሠረት ጐብኝዎቹ በመኪና ወደ ፖርኩ ለመሄድ ያላቸው ዕድል በጣም የጠበበ ነው።
343 ሚሊዮን ዶላር የሚፈጀው ዕቅድ የትራፊክ መጨናነቅን ለማቃለል አውቶቡሶች የሚመላለሱበትን አዲስ ሥርዓት ይፈጥራል።
አንዲሁም በመስኮች ላይ ያሉትን መንገዶች ያስወግዳል፣ ተጨማሪ የእግረኛ መንገዶችን የመቻቻል፤ በተጨማሪም በ1997 ጐርፍ የተበላሸውን የድንኳን መትከያ ቦታ ይደለድላል።
የዩሴሚቲ ቃል አቀባይ እስኮት ገዲማን እንዳለው እነዚህ እርምጃዎች አከራካሪዎች ቢሆኑም በሥርዓት የመጠበቁ ጥረት የጐብኝዎችን ደስታ የሚያሰናክ አይደለም።
ስለሆነም ወደ ብሔራዊ ፖርክ የመግባትን ዕድል በእርግጥ ለመቀነስ አንፈልግም ወይም ውሱን አናደርግም፤ ግን ይህን ሁሉ ሕዝብ ለማስተናገድ በሚያስችለን ሁኔታ ድርጅቶችን፣ የመኪና ማቆሚያ ቦታዎችን፣ መሠረቱ ልማቶችን ለማመቻቸት እንፈልጋለን።
የተፈጥሮ ቦታዎችን ለመጠበቅ የአስተዳደር እስትራቴጂዎችን የምትፈልገው ዩሴሚቲ ብቻ አይደለችም።
አሪዞና ውስጥ ያለው ግራንድ ካኒዮን ብሔራዊ ፖርክ መጠነኛ የባቡር ሥርዓት እየዘረጋ ነው።
ኡታህ ውስጥ ያለው ዚኦን ብሔራዊ ፖርክም ተመላላሽ የአዉቶቡስ ሥርዓት ዘርግቷል።
ለአካባቢ አጭር መግለጫ፣ ሮዚኔ እስኪርብል ነኝ።
ፕሬዚዳንት ክሊንተን በስለላ የተፈረደበት አሜሪካዊ ከሰብአዊ ርኀራሄ አንፃር እንዲፈታ የሩሲያ ፕሬዚዳንት ቭላድሚር ፑቲን ትዕዛዝ እንዲሰጡ ግፊት እያደረጉባቸው ነው።
የሩሲያ መንግሥት የይቅርታ ኮሚሽን ኢድመንድ ፖፕ እንዲፈታ የሚደግፍ አስተያየት ከሰጠ በኋላ ሁለቱ መሪዎች ዛሬ በስልክ መነጋገራቸውን የኋይት ሐውስ ቃል አቀባይ ተናግሯል።
ኢድመንድ ፖፕ በገና በዓል ወደ አገራቸው እንደሚመለሱ የሩሲያ ከፍተኛ ባለሥልጣናት ቀደም ሲል ተናግረዋል።
የቀድሞው የዩ.ኤስ የመረጃ አገልግሎት መኮንን የሩሲያን ቶርፔዶ ምስጢራዊ መረጃ በሕገ ወጥ መንገድ ወስዷል በመባል ተከሶ የ20 ዓመት እሥራት ተፈርዶበት ነበር።
በኮሎምቢያ ሁለተኛ ከፍተኛ የማርክሲስት አማፂ ሠራዊት 42 ወታደሮችንና የፖሊስ መኮንኖችን ለቋል።
ብሔራዊ ነፃ አውጭ ሠራዊት ሰሜን ኮሎምቢያ ውስጥ የያዛቸውን ምርኮኛ ወታደሮች በነፃ ለቋል።
42ቱ እስረኞች ከሁለት ዓመት በፊት የተያዙት ከደፈጣ ተዋጊዎች ጋር በተፈጠረው ግጭት ነበር።
ከአንዳንድ ሕንፃዎች ወይም ከከተሞቻችን በአንዱ ዋና መንገዶች ፖሊሶች ያነከሱ ተቃዋሚዎችን እየጐተቱ ሲወስዱ የሚያሳዩ የዜና ፎቶዎች ሳይታዩ የሚያልፉት ቀናት እምብዛም ናቸው።
አሁን እየታዩ ያሉት የውርጃ ደጋፊዎችና ተቃዋሚዎች፣ የፀረ-ኒውክሌር አራማጆች፣ የእንስሳትን መብት ተከራካራዎች፣ ዘረኝነት ያሳሰባቸው የኮሌጁ ተማሪዎች፣ ፀረ-አፖርታይድ ቡድኖች፣ ራሳቸውን «ኤንቫይሮሜንታሊስትስ» ብለው የሚጠሩና በኤድስ ላይ የሚደረገው ጦርነት ዘገምተኛ በመሆኑ ያልተደሰቱ ሰዎች የሚያደርጓቸው እንቅስቃሴዎች ናቸው።
ምናልባት እሱ ላይጀምረው ይችላል፤ ግን በእርግጥ ሞሃንዳስ ጋንዲ አሁን ለምናውቀው አመፅ-አልባ የሆነ ለሕግ አልገዛም ባይነት ተቀባይነት ያለው መነሻ ሰጥቷል።
ማሃታማ  ወይም «ነብስ ያለው ታላቅ ሰው» ሕንድን በሚገዛው የእንግሊዝ መንግሥት ላይ በሰላማዊ ተቃውሞ ብዙ ዘመቻዎች እንዲደረጉ አነሣሥቷል።
ክፋቱ፣ የዌብስተር የሕይወት ታሪክ መዝገበ ቃላት እንደሚለው «ፖሊሲዎቹ ከቁጥጥሩ ውጭ በመሆናቸው አመፆችንና ሁከቶችን ፈጥረዋል፤» በኋላም ታድሶ የቀረበው ለሕግ አልገዛም ባይነት ዘመቻ «ለሽብርና ለዳግመኛ እስራት ዳርጓል።»
ጋንዲ ያደረገው ሁሉ ደጋፊ አይደለሁም፤ ግን ሕንድ በውጭ ኃይል ተይዛ ስለነበረና ሕንዶችም እነሱን በሚመለከቱ ጉዳዮች ላይ ለመሳተፍ ስለማይችሉ በአንዳንድ ጉዳዮች ላይ ጋንዲ ሕግን መጣሱ ተገቢ ምክንያት ነበረው።
የሆነ ሆኖ ዜጐች በምርጫ ሳጥን ለውጥ ለማምጣት ቀና መንገድ ካገኙ በአመፅም ሆነ ያለአመፅ ለሕግ አልገዛም ባይነትን ተገቢ አስመስሎ ለማቅረብ በጣም ይከብዳል።
በትክክለኛ መንገድ በሕዝብ የተመረጡ መንግሥታት በሰብአዊ መብቶች ሕገ መንግሥታዊ ጥበቃ ከተደገፉና እነዚህን መብቶች የሚተረጉም ነፃ ፍርድ ቤት ካለ አንዳንድ ግለሰቦች ወይም ቡድኖች አልተስማሙበትም ተብሎ ሕግን መጣስ ይቅርታ የሚደረግለት ጉዳይ አይሆንም።
ሕግ ሲጣስ የሚታይባቸው ግን ሙሉ በሙሉ የሌሎችን መብት ስለማይጋፉ ለመተቸት የሚያስቸግሩ ጥቂት ጉዳዮች ይኖራሉ።
ከአውቶቡሱ በስተኋላ አልቀመጥም በማለት እምቢተኛነት ያሳየችው የጥቁሯ ሴት የሮሳ ፓርክስ ጉዳይ እንደማስረጃ ሆኖ ሊቀርብ ይችላል።
ግን ብዙዎቹ አመፅ አልባ ለሕግ አልገዛም ባይነት ጉዳዮች ተስማሚ አይደሉም።
ሕዝቡ ሕግን የተከተለ ሰላማዊ ሰልፍን ከአመፅ አልባ ለሕግ አልገዛም ባይነት ጋር አንድ አድርጐ የማየት ዝንባሌ አለው።
ሁለቱም አመፅ አልባ መሆናቸው ትክክል ነው፤ ግን በሁለቱ መካከል መሠረታዊ ልዩነት አለ።
ሕጋዊ ሰላማዊ ሰልፍና ሌሎችም ሰላምን የማያደፈርሱ ወይም በሕዝብ ላይ ችግር የማይፈጥሩ ወይም በሌሎች መብት ላይ ጣልቃ የማይገቡ ስብሰባዎች በትክክል ነፃ ሥርዓት ባለው መንግሥት ዋስትና የሚሰጣቸው መብቶች ናቸው።
ለሕግ አልገዛም ባይነት፣ በአመፅም ሆነ ያለ አመፅ፣ ዓለም አቀፋዊ ሕግ መጣስ ነዉ።
የዚህ ውይይት ርዕስ አመፅ አልባ ለሕግ አልገዛም ባይነት ነው፤ ግን ወደዚያ ከመሄዳችን በፊት ስለሕጋዊ ሰላማዊ ሰልፎች ጥቂት ተጨባጭ አስተያየቶችን ልስጥ።
እነዚህ ነገሮች ቅሬታን ለመግለጽ የሕዝብን ስሜት ለመሳብ ይጠቅማሉ፤ ግን በጠብ ውስጥ ስለዚህ ጉዳይ ማንንም ለመስተማር የሚሰጡት ጠቀሜታ በጣም አናሳ ነው።
በድራማ መልክ በቴሌቪዥን የሚቀርበው ፊት ለፊት መገጣጠም ሰውን ሲያስደስት መታየቱ መፈክሮችን አዘውትሮ ማሰማትን፣ በኮርማ ቀንድ መዘመርን፣ የተዋጊነት የሰውነት እንቅስቃሴ ማድረግንና ሌሎችንም በስሜት የተነሣሡ ታክቲኮችን ማሳየትን ያደፋፍራል።
የሠለጠኑ ንግግሮችና ስምምነት የሚጀምርባቸው ሁኔታዎች ባልበሰለ የሚዲያ ቃለ መጠይቅ በተቀሰቀሰ የጠላትነት ሁኔታ ውስጥ ተውጠው ይቀራሉ።
ግፋ ቢል ሰላማዊ ሰልፎች በጣም የሚደጋገሙና በአሰልቺ ሁኔታ አንድ ዓይነት የሆኑ ናቸው፤ ቢያንስ ቢያንስ ሕግን ለመጣስ ወደሚያመሩ ሁኔታዎች ቀስቃሾች ሊሆኑ ይችላሉ።
ሰላማዊ ሰልፎች የተነሱበትን ቅሬታ ትተው እንደ ሁኔታው ተለዋዋጭ በሚሆኑበት ጊዜ በተለይ ወደ ወንጀለኛነት ጠባይ ለማዝቀጥ ተስማሚ ናቸው።
ልክስክስ ወንጀለኞችና ሁኔታውን ለማየት ጓጉተው ጐዳና ላይ የወጡ ሰዎች ከሰላማዊ ሰልፈኛው ኋላ ይለጠፉና ድንጋይ ለመወርወር፣ መኪና ለመስበር፣ ቤት ለማቃጠል፣ መስኮት ለመስበር፣ ለመዝረፍ፣ ኪስ ለማውለቅና አጠቃላይ የዱርዬነት ተግባር ለመፈጸም ሰልፉን እንደምክንያት ይጠቀሙበታል።
ወዲያውኑ የሰልፉ ዋና ዓላማ በሙሉ በሕዝቡ ትርምስ ውስጥ ይጠፋል።
ዓላማን ለማሳካት የተሻሉ መንገዶች አሉ።
ወንጀልን ብቻ ሊስብ ከሚችለው ሕጋዊ ሰላማዊ ሰልፍ ይልቅ አመፅ አልባ ለሕግ አልገዛም ባይነት እንደ ዋና ነገር ከተቆጠረ ለዚህ በቂ ምክንያት ለመስጠት ያስቸግራል።
አንዳንድ ሰዎች ሕግን በመጣስ የሚፈጸም አነስተኛ ወንጀል፣ በንብረት ላይ የሚፈጸም አነስተኛ ጥፋት ትራፊክ መዝጋትና የመሳሰሉት ጉዳት የላቸውም ይላሉ።
ይህ በጣም ጠቃሚ ለሆነ ዓላማ ተግባራዊ እርምጃን ለማነሣሣት የሚከፈል አነስተኛ ዋጋ ነው።
ወንጀሎቹ ትንሽ መስለው ይታያሉ፤ ግን የሚከፈለው ዋጋ ብዙ ነው።
ይህን ለማብራራት ሁለት ጉዳዩች ቀርበዋል።
በአንድ በሆነ መንገድ በፍጥነት መንዳትን ወይም የፖሊስ መኪና በግዴለሽነት ያደረሰችውን አደጋ በመቃወም በአካባቢው የተደረገ ሰልፍ አለ እንበል።
ተቃዋሚዎቹ ትራፊኩን ዘግተው መንገድ ላይ ተጋድመዋል፤ የሚመለከታቸውባለሥልጣናት ተሸክመው እስከሚወስዷቸው ድረስ ከዚያ እይንቀሳቀሱም።
በትራፊኩ መዘጋት የቆመ አንድ ሰው የልብ ድካም አለበት እንበል።
ይህን ሰው ወደ ሆስፒታል በፍጥነት ለመውሰድ አምቡላንስ የሚገኝበት ምንም መንገድ የለም።
ሞተ።
ሰልፉ ዓመፅ አልባና አነስተኛ ወንጀል ያስከተለ ነበር፤ ግን በዚያ ሰውዬ ላይ ያስከተለው ነገር አመፅ ያስከተለና የመጨረሻ ነበር።
በቀጥታ ለሕዝብ በሚተላለፍ ፕሮግራም ለአንድ ስመ ጥር ለሆነ ሰው የሚቀርበውን ቃለ መጠይቅ ቴሌቪዥን ጣቢያው እያስተላለፈ ነው እንበል።
ፖለቲከኛው በቴሌቪዥን መቅረቡ በጣም አከራካሪ ነበር፤ እና በቅርቡም በአንዳንድ ቡድኖች መካከል ከፍተኛ ጥላቻ አትርፏል።
የእሱን በቴሌቪዥን መቅረብ በመቃወም በዕቅድ የተነሱ በርካታ የእስቱዲዮ ተመልካቾች ፕሮግራሙ እንዲቋረጥ ለማድረግ እጅ ለአጅ ተያይዘው በቴሌቪዥኑ ካሜራ ፊት ለፊት ተደረደሩ።
የቴሌቪዥኑ ድርጅት ለአድቨርታይዘሮች ገንዘብ መልሶ መክፈል ስለነበረበት ብዙ ገንዘብ ከሰረ፤ ክብሩንም አጣ።
ተቃዋሚዎቹ አመፅ-አልባ ነበሩ፤ ግን ሕግ በመጣሳቸው ያስከተለው ውጤት በእነሱ ክርክር ውስጥ ያልገቡትን የሌሎች ሰዎች መብት በጣም ጐድቷል።
ቴሌቪዥኑ አመፅ-አልባ ለሕግ አልገዛም ባይነትን ለሕዝብ በማሳወቅና በማዳበር ከሚጠበቅበት በላይ ሠርቷል ለማለት ይቻል ይሆናል፤ እናም ከላይ የቀረበው ሁለተኛው ሁኔታ በመዘዝነት የመጣ ጉዳይ ነው።
ወይም የቴሌቪዥን ድርጅቱ ምንም የሚከስረው ነገር የለም ይሆናል።
ጌራልዶ ወይም ፊል ሌላ ካሜራ ይዞ ተደርድረው ለቆሙት ተቃዋሚዎች ቃለ መጠይቅ ያደርግላቸው ይሆናል።
ሌሎች ሰዎችን በተዘዋዋሪ መንገድ ብቻ የጐዳውን፣ እንደገናም በአጠቃላይ በሕዝቡ ላይ ያደረሰውን ሊጠገን የማይችል ውድመት ያደረሰውን አመፅ-አልባ ለሕግ አልገዛም ባይነት ሌላ ምሳሌ እስቲ ለትንሽ ጊዜ እንመልከት።
«ከግብረ ገብነት ውጭ የሆነ» ብለው በሚጠሩት ጦርነት በተቀሰቀሰ ቁጣ ሊሸፋፍኑት በሚሞክሩት በሕግ አልገዛም ባይነት የሚፈጽሙት የፈሪነት ድርጊት ብሔራዊ አቋምን ያዳክማል፣ በግጭቱ የሚያኮራ ሥራ በሠሩትም ላይ ተጨማሪ ሸክም ይጥልባቸዋል።
«ግብረ ገብነት የጐደለው» ብለው የቆጠሩትና በጦርነት ወቅት የተፈፀመ የጭካኔ ስራ በሚል ካባ ለመሸፈን የሞከሩበትን ሕዝባዊ እምቢተኝነታቸውን ያሳየ የፈሪ እርምጃ፣ የብሔራዊ አቋሙን በማድከምና በጥሉ ወቅት በክብር ላገለገሉት ሁሉ ተጨማሪ ጫናዎችን ጥሎባቸዋል።
እንዲኮበልሉ ግፊት ያደረጉትና የደገፉት በመንግሥት ውስጥና ውጭ ያሉት መሪዎች እንኳን በከባድ ስህተት ውስጥ ናቸው፤ በዚህም ለጠላት የፕሮፖጋንዳ ሰዎች ታላቅ እርዳታና ምቾት ይሰጧቸዋል።
በቬትናምና በካምቦዲያ የተፈጸመው የሕዝብ ጭፍጨፋ ሞራለቢስ እንዲሆኑ በተደረጉ ሰዎች አእምሮ ምንም ክብደት ሳይሰጠው መቅረቱ በጣም የሚያስገርም ነው።
የከፋ ሆኖ የቀረው ልበ ቅን ግን ገራገር የሆነው የዩናይትድ እስቴትስ ፕሬዚዳንት ቬትናም ውስጥ ለተዋጉትና ለሞቱት የመጨረሻው መጥፎ ስም መስጠታቸው ነበር።
«የሕዝቡ ቁስል እንዲያገግም» በሚል ሽፋን ፕሬዚዳንት ካርተር በብዙ ሺህ የሚቆጠሩትን ለወታደርነት በግዴታ ከመመልመል ያመለጡትን ይቅርታ መጠየቃቸው ጦርነቱን «ከግብረ ገብነት ውጭ የሆነ» ብለው ለተናገሩት ቃል ክብር መስጠት ነው።
ይህ በምሳሌነት ከተቀመጠ የሚቀጥለው ትውልድ አሜሪካን እንዲከላከል ጥሪ ቢደረግለት ከጦርነቱ አደጋ ለመዳን ፍላጐቱ አሸንፎት በቀላሉ ጦርነቱን ከግብረ ገብ ውጭ ነው ብሎ በመጥራት ጦርነቱ እስከሚያበቃ ድረስ ቢደበቅ ማን ነው የሚያማርረው?
በመጨረሻም፣ በአሁኑ ጊዜ በስፋት የሚዲያ ሽፋን የተሰጠው አመፅ አልባ ለሕግ አልገዛም ባይነት ከመጠን በላይ እየጐላ መምጣቱን መጠቆሙ ጠቃሚ ነው።
ሕግ ሲጣስ የሚያሳይን አንድ ነገር በቀጥታ እንዲያስተላልፍ በቴሌቪዥን ዕድል ቢሰጠው ሌላ ሁለተኛ ጥሪ አያስፈልግም።
ይህም ለሕግ አንገዛም ባዮች የሚያካሂዱትን ሰልፍ የሚመሩት ሰዎች ዓላማቸው ምንድን ነው ወደሚለው ጥያቄ ያመራናል።
ራሳቸው በሕዝብ ዘንድ ለማስተዋወቅ ነው ወይስ ዓላማቸውን?
በልማድ የተደረሰበት አንድ ጥሩ ነገር አለ፦ ባጋጣሚ መሪው ቅን ቢሆንም፣ ንቅናቄው መሪውን ከሚፈጥር ይልቅ መሪው ንቅናቄውን ቢፈጥር በጣም የላቀ ነው።
በየትኛውም ጉዳይ ቢሆን፣ ለሕግ አልገዛም ባይነትን ድርጊት እየተከታተልክ ተቃውሞ የተነሳበት ጉዳይ በደንብ ተረድተኽው ከሆነ እስቲ ራስህን ጠይቅ።
ካልተረዳህ፣ ምናልባት ጠብ ስለፈጠረው ጉዳይ በእርጋታና በብስለት የሚደረገውን ክርክር በሚገባ በአየር ላይ ማስተላለፍ ትክክለኛው መንገድ ሊሆን ይችላል።
ሚስተር አግኔው ከ1969 ጀምሮ ሥልጣኑን በፈቃዱ እስከሚለቅ ድረስ የዩ.ኤስ ምክትል ፕሬዚዳንት ነበር።
በሚመጣው ዓመት በሀገሩ ለሚደረገው ፕሬዚዳንታዊ ምርጫ መሪ ተወዳዳሪ የሆነው ማሪኦ ቫርጋስ ሎሳ የሚያስቀና ሁኔታ መገኘት ይኖርበታል።
ግን አገሩ ፖለቲካዊ ዕይታ በተለይም በዲሞክራሲና በነፃ ድርጅቶች የሚያምን -- በላቲን አሜሪካውያን ዓይን ቀኝ ክንፍ የሚባል--ሰው የግድያ ታርጌት የሚሆንባት ፔሩ ናት።
በአሁኑ ጊዜያት በአብዛኛዎቹ ፔሩአውያን ዘንድ ለሕዝብ ሥልጣን ፍላጐትን ማሳየት በተለይም በደራሲነቱ በዓለም ዓይን ከፍተኛ ቦታ ለተሰጠው ለሚስተር ሻርጋዝ ሎሳ እንደጀግንነት ምልክት የሚታይ ነው።
በላቲን አሜሪካ ከባርሴሎና እስከ ኡሿያ በሚኖሩ የእስፔን ዘሮች ዘንድ እንደ ኮከብ የፊልም ተዋናይ በተቆጠረበት፣ በሁሉም ዘንድ ተቀባይነትን በማግኘት የትም ቦታ በሚታተመው መጽሐፉ በሚያገኘው የደራሲ ዋጋ ሚስተር ቫርጋስ ሎሳ ተንደላቆ የሚኖርና ፔሩም ለእሱ የማትስማማ የተመሰቃቀለ ሕይወት ያለባት ተስፋ ቢስ አገር እንደሆነች በመቁጠር ለፖለቲካዊ ንቃተ ኀሊናው መፅናኛ በማድረግ መኖር ይችል ነበር፤ ይህንንም «ካቴድራል ውስጥ የተደረገ ጭውውት» በሚል ርዕስ በወጣትነት ዘመኑ አገሪቱ በወታደራዊ አምባገነንነት ሥር በነበረችባቸው ዓመታት ስለነበረው ሁኔታ በጣም አስደናቂ በሆነ ድራማዊ አቀራረብ ተሃድሶአዊ እንድታመጣ የተቻለውን ሁሉ አድርጓል።
ግን ትንሽ ሲያቅማማ ከቆየ በኋላ ወደ ፖለቲካዊ መድረክ ተመልሷል፤ እንዲሁም እስካሁን ድረስ ስለፔሩ ልብ ወለድ መጻሕፍትን ጽፏል።
«ተረት ተናጋሪው» /ፋራር፣ እስትራውስ እና ጊሮውክ 246 ገጽ፣ $17.95/ መጽሐፍ በሄለን ላን በግሩም ሁኔታ ተተርጉሞ ፔሩ አሁን ካለችበት ኢኮኖሚያዊ ውድቀት ከመግባቷ በፊት ለመጀመሪያ ጊዜ በ1987 በእስፔንኛ ቋንቋ ታትሞ ወጥቷል።
እናም በማንኛውም መንገድ ቢሆን ታሪኩ የተጻፈው በደጋማ አካባቢዎች የነበረው የደፈጣ ተዋጊዎች ጦርነት በወጣ ያውጣው በሚል ዓላማ ወደ ማህል አገር ከመስፋፋቱ ትንሽ ቀደም ብሎ ነበር።
እስካሁንም እንኳን የፔሩን ተራማጅና ኋላ ቀር ባሕል አጣምሮ የቃዘው ክር የሚታይበት አፈታሪክ የመጀመሪያው አረፍተ ነገር «ያልታደለችው አገሬ» በማለት የሚገልጽ ነው።
ተራኪው የሚያወራው በኤንድስ ሕንዳውያን መካከል ተዘርግቶ የነበረው አንፀባራቂው የማኦኢስቶች ጐዳና ስለመውደሙ ወይም ከፔሩ የጐማ ሽያጭ ገንዘብ ጋር ወይም የኮኬን ንግድ ከሚያስከትለው የሙስና ሁኔታ ጋር ስለተያያዘው ጉዳይ ሊሆን ይችላል።
ግን ይህ ተራኪ ለዜና እጅግም ስለማያጓጓውና በጣም ትንግርት ስላለው የፔሩ ክፍል--ከአማዞን ጫካ ጥግ ስለመሆኗ በሐሳብ ግጭት ውስጥ ወዲያውኑ ተስቦ ገባ።
ይህ ተራኪ በጋዜጠኝነት ተቀባይነት ያለው በአገሩ ባሕል ብቻ ያልተዋጠ ዓለም አቀፋዊ አመለካከትን የያዘ ጸሐፊና የሚስተር ቫርጋስ ሎሳን ሐሳብ የሚያጨናግፍ ነው።
ከፔሩ ነፃ ሆኖ አንዳንድ ነገሮችን ለመጻፍ ወደ ፍሎረንስ ሄዷል፤ ሚስተር ሻርጋስ ሎሳ ለተመሳሳይ ዓላማ ወደ ፓሪስ ሄዶ ነበር አሁንም አዘውትሮ ወደ ለንደን ይሄዳል።
ግን ይህ ተራኪ በፔሩ አማዞን ከሚገኙት ገና አውሬነታቸው ካልለቀቃቸው ከማቺጉኤንጋ ዘላን ነገዶች ጋር የተነሣቸው ፎቶግራፎች በአንድ የሥዕል አዳራሽ ታይተዋል።
እነዚህ ፎቶግራፎች አስደሳች ካለሆነው የተበታተነ ባህል ያገኘውን ልምድና በሳን ማርኮስ ሉማ ዩኒቨርስቲ ስለነበረው ጓደኛው ስለ ሳውል ዙራታስ ያስታውሱታል።
ሳውል የሰው ዘሮችንና አንዱ ከሌላው ጋር ግንኙነት የሚያጠና ሳይንሰ ጠንቃቃ ተማሪና እንደ ውጭ አገር ሰው ተለይቶ የሚታወቅ ነበር፤ ሲወለድ ከፊቱ ላይ ሰፊ ጥቁር ምልክት ስላለበት ሰዎች ማስካሪታ፣ ጭምብል ፊት እያሉ ይጠሩት ነበር።
ሳውል ስለ ማቺጉኤንጋስ በትምህርቱ ያውቅ ነበር፤ በእሱም አማካይነት ተራኪው በእስፔን ቀምበር ሥር ከወደቁ የሀገሬው ሕዝብ ሁሉ በተለየ መልክ ባህልም ሆነ ሕግ፣ ምንም ሆነ ምን ስለማይቀበሉት የምዕራቡንም ሥልጣኔ አሻፈረኝ ስለሚሉት ሰዎች ይበልጥ ለማወቅ ፍቅር አደረበት።
ሳውል በዚያ ወቅት አንትሮፖሎጂ በደግ መልክ እንኳን ቢታይ ውስጥ ውስጡን እንደሚቦረቡር የባህላዊ ኢምፔሪያሊዝም ቅርፅ ያለው፣ ላይ ላዩን እንደሚለፈልፉት ክርስቲያን ሚሽነሪዎች ዓይነት ተግባር ያለው መሆኑን ለማመን ቻለ።
ሳውል ባልታወቀ መንገድ ተሰወረ።
«ተረት ተናጋሪው» የሚለው የመክፈቻው ክፍል ሲያልቅ ያወቅነው ይህን ብቻ ነው።
የሚቀጥለው ድምፅ እንዲህ የሚል ነበር፤ «መጥፎ ነገር የለም፤ ንፋስ የለም፣ ዝናብ የለም።»
ሴትየዋ ንጹህ ልጆች ወለደች።
ታሱሪንቺ ለመብላት ሲፈልግ ወደ ወንዙ ውስጥ እጁን ከተተና ጭራውን የሚያወዛውዝ አሳ ይዞ ወጣ።
ይህም «ይንቀሳቀሳል፣ ይራመዳል።
በመቀጠል፣ በዝናብ ወይም ያለ ዝናብ፣ በየብስ ወይም በውሃ፣ ወደተራራው ይወጣል፣ ወደገደሉ ይገባል።»
ተራኪው ፈጽሞ አልታወቀም።
ታሪኮቹን ግርማ ባለው ቀላል መንገድ በራሱ በሆነ «ቋንቋ» ይናገራል።
የፈጠራ አፈ ታሪኮችና ኮስሞሎጂዎችና የአደን ታሪኮች አሉ--አጠቃላዩ ባህል በእነዚህ ህልም በመሰሉ ታሪኮች ተጠቃልሏል።
ማቺጉኤንጋ ባቀጣጠሉት እሳት ዙሪያ በሚነገረው የተረት ጊዜ ሚስተር ቫርጋስ ሎሳ ተገኝቶ በቴፕ የቀዳው ይመስላል።
በአንባቢው ላይ ለማሳደር ተስፋ ያደረገው ይህን ነበር፤ «በራሱ» ድምፅ ምዕራፎችን ይለዋውጣል፤ ከማቺጉኤንጋ ተረት ተናጋሪ «የተዋሰውን» ምዕራፍ እንበለው።
በአብዛኛው በመጽሐፉ ውስጥ በከተማውና በአማዞኒያውያን ባህል መካከል ምንም ቀጥተኛ ግንኙነት የለም።
ግን ሚስተር ቫርጋስ ሎሳ በፈጠረው የትረካ ሥልት አማካኝነት በሁለቱ መካከል የተፈጠረው ንፅፅር ሕይወት ያለው ይመስላል።
«የቫርጋስ ሎሳ» ድምፅ የእሱን ጀብዱ ሙያ ከሌላው የቴሌቪዥን ዜና አቅራቢ ጋር ባዛመደበት የሚያስቅ ምዕራፍ ውስጥ የመጨረሻ ድፍረቱን በማሳየት እንደ ልቦለድ ፀሐፊው ባች ቅንብሩን የተቆጣጠረበት ነበር።
ግን ለጋዜጣ የቀረበው ጽሑፍ ወደ አማዞን ወስዶ ስለ ሜቺጉኤንጋስ ከማንም የተሻለ ከሚያውቁት ሚሲዮናውያን ጋር ባጋጨው ጊዜ ቀልዱ ወደ እውነታ ተለወጠ።
በዚህ ምክንያት ተራኪው በጫካ ውስጥ በማያቋርጥ እንቅስቃሴ ትናንሽ ወገን ሊከፋፈል የነበረውን ጐሳ እንደባሕላዊ ሙጫ አጣብቆ እንዲይዛቸው ያደረገውን ከብዙ ዓመታት በፊት ስለእሱ ታሪክ የሚያውቀውን የማቺጉኤንጋን ተረት ተናጋሪ በማፈላለግ ላይ አተኮረ።
ተረት ተናጋሪው በትናንሽ ወገን ሊከፋፈሉ በነበሩት ቡድኖች መካከል በመሄድ ስለማንነታቸው እንዲያስቡ አስታወሳቸው።
ግን ተራኪው የጋዜጣውን ጹሑፍ ባቀረበበት ጊዜ ተረት ተናጋሪዎች እንኳን መኖራቸውን እያመነ ከማቲጉኤንጋዎች ጋር ሳይገናኝ መቅረቱ ለምንድን ነው?
ተራኪው በመጨረሻ ልዩ የሆነውን መልስ መረዳት ቻለ፤ ይህም በሚቀጥለው ምዕራፍ በተረት ተናጋሪው በካፍካኤስኩ ባሕርይ ቃል በቃል ተረጋግጧል።
አንዳንድ ነገሮችን በተቻለ መጠን በትንሹ ለማሳየት ሞክሬአለሁ፤ ግን ይህ ምስጢራዊ ወይም የጫካ አስደናቂ ነገር አይደለም።
በትረካ ዘዴ በሚፈጠረው አስደናቂ ግጭት፣ ከዚህም የበለጠ ደግሞ በሚያስደንቅ ሁኔታ በአንድ ላይ ተሳስረው ለሥነ ጽሑፍ ትልቅ ዘይቤአዊ አነጋገር መፍጠራቸውና በኀብረተሰቡም ውስጥ በሚሰጡት አገልግሎት ሊነበቡ ይችላሉ።
ለወላጅ የመጨረሻው አስደንጋጭ ነገር ነበር።
የተበላሸው ጀት በአስቸኳይ ለማረፍ ሲዘጋጅ ሲልቪያ ፃኦ የ23 ወሩን ሕፃን ልጇን ኢቫንን በብርድ ልብስ ጠቅልላ እንደያዘች የአውሮኘላኑ ሠራተኛ ትዕዛዝን አስከትላ ሕፃኑን ከወለሉ ላይ አስቀመጠችው።
እንዳይጋጭ ለመጠበቅ በእጇ ተጭና ያዘችው።
«በድንገት የዓለም ፍጻሜ መሰለ» አለች በኋላ ለመርማሪዎቹ።
የበሪራ ቁጥሩ 232 የሆነው ዩናይትድ አየር መንገድ ከበቆሎ አዝመራ ላይ ወድቆ ሲከሰከስ አጥብቃ የያዘችውን ልጇን ለቀቀችው።
ወደ አውሮኘላኑ ኋላ «ልጄ ተንሳፎ ሲወረወር ለቅፅበት ያህል አየሁት» አለች ወ/ሮ ፃኦ አስታውሳ።
አውሮኘላኑ መንቀሳቀሱን ሲያቆም እየተጨነቀች ልጇን ለማግኘት ሞከረች።
ግን ኢቫን በጭስ ታፍኖ ሞቷል።
በሐምሌ ሲውክስ ከተማ የደረሰው የአውሮኘላን አደጋ በስሜት የተሞላ ክርክር አስነሳ።
ሕፃናትን «ችላ የተባሉ ሕዝቦች» ብለው የሚጠሩ የደኀንነት ተከራካሪዎችና ምክር ቤት አባላት በሁሉም በሪራ የሕፃናትን ደኀንነት የሚያስጠብቁ መቀመጫዎችን መጠቀም የሚያስገድድ ደንብ እንዲኖር ለማድረግ ዘመቻ ጀምረዋል።
ግን የፌደራሉ የአየር ማመላለሻ አስተዳደር በሚጓዙ ወላጆች ላይ ተጨማሪ ዋጋ ያስከፍላል በሚል ምክንያት ለሕፃናት የተለየ መቀመጫ እንዲኖር ለማድረግ ፈቃደኛ አልሆነም።
አንዳንድ የፌደራል የአየር ማመላለሻ አስተዳደር ባለሥልጣናት አውሮኘላን ወድቆ ሲሰበር ጥቂት ሕፃናት መገደላቸው አስታውሰው ደኀንነት የሚያስጠብቁ መቀመጫዎች በእርግጥ አስፈላጊ ስለመሆን አለመሆናቸው ጥያቄ አንስተዋል።
በ1970ዎቹ የመጨረሻው ግማሽ ላይ የደረሰውን አደጋ በጥንቃቄ የመረመረው የ1981 የሃርቫርድ የህክምና ት/ቤት ጥናት እንዳጠቃለለው የደኀንነት መቀመጫ አስፈላጊነቱ ሥራ ላይ ውሎ ቢሆን ኖሮ ከአምስት ውስጥ ምናልባት ሶስት ሕፃናትን ማትረፍ ይቻል ነበር ብሏል።
የብሔራዊ ትራንስፖርት የደኀንነት ቦርድ 112 ሰዎችን ለሞት የዳረገው የአውሮኘላን መከስከስ አደጋ የተከሰተው በምን ምክንያት ነው በሚለው ሰፊ ጉዳይ ላይ ከዛሬ ጀምሮ ለአራት ቀናት በሚደረገው ክርክር ለጉዳዩ አትኩሮት ይሰጠዋል።
እንደማይጐዱ ተቆጥረው «ድክ ድክ የሚሉ ሕፃናትና የወጣት ልጆች ደኀንነት ከእንግዲህ ችላ ተብሎ መታለፍ የለበትም» በማለት ወ/ሮ ፃኦ ለደኀንነት የሚሆን መቀመጫ መጠቀምን በመደገፍ ለቦርዱ ጽፋለች።
50ዎቹ ግዛቶች በሙሉ መኪና ውስጥ ትንንሽ ልጆች ደኀንነታቸውን በሚያስጠብቁ መቀመጫዎች ቀበቷቸውን እንዲያስሩ ያስገድዳሉ።
የፌደራሉ የአየር ማመላለሻ አስተዳደር ሕግ ዕድሜያቸው ሁለት ዓመትና ከዚያ በላይ የሆናቸው ልጆች ልክ እንደ አዋቂዎች ትኬት መያዝና በመደበኛ መቀመጫዎች ቀበቷቸውን እንዲያስሩ ያስገድዳል።
ከሁለት ዓመት በታች ያሉ ሕፃናት ጭን ላይ ተቀምጠው በነፃ ይሄዳሉ።
ነገር ግን አውሮኘላን ወድቆ በሚከሰከስበት ወቅት ወይም ከባድ ሁካታ ባለበት ጊዜ እንኳን ሕፃናትን ይዞ ማስቀረት የማይቻል ነው።
በሲኡክስ ከተማ በደረሰው አደጋ የሲንሲናቲዎ ሎሪ ሚቻየልሰን አውሮኘላኑ እየዘመመ በሚገለበጥበት ጊዜ ያቀፈችውን ልጇን ጥላዋለች።
ሌላ መንገደኛ የአንድ ዓመቷን ልጅ የሳብሪናን ለቅሶ ሰምቶ ከራስ በላይ ካለው የዕቃ መቀመጫ ውስጥ ጐትቶ አውጥቷታል።
የፌደራል አየር ማመላለሻ አስተዳደር የደኀንነት መቀመጫውን እንዲጠቀሙ ያደፋፍራል፤ ግን አውሮኘላኑ ግማሽ መንገደኞችን ቢጭን ወይም በተለይ ለልጃቸው ተጨማሪ ትኬት ገዝተው ቢሆንም እንኳን ባለፉት ጊዜያት ወላጆች እነዚያን ለመጠቀም ሲሞክሩ ችግር ውስጥ ገብተዋል።
በፔስ ዩኒቨርስቲ የሕግ ት/ቤት ተባባሪ ዲን የነበረችው ቫኔሳ ሜርቶን ባለፈው የፀደይ ወራት ልጇን ወደ አውሮፖ ለመውሰድ በወሰነችበት ጊዜ በእጅ ስለሚያዙ መቀመጫዎች ያላቸውን ፖሊሲ ለማወቅ አራት ሕዝብ አመላላሽ ኩባያዎችን ጠርታ አነጋገረች።
«ሰዎቹ ልክ አደንዛዥ ዕፅ እንደማጓጉዝ አድርገው ቆጠሩኝ» አለች ሴትየዋ።
ቦታ አስቀድሞ ለመያዝ የሚዘግብ አንድ የጉዞ ወኪል -- በስህተት -- በበረራ ጊዜ የህፃናት መቀመጫዎችን መጠቀም አየር መንገዱን ከልክሏል አላት።
ከሲውክለ ከተማ የአውሮኘላን አደጋ በኋላ ሎሪ ሚቻኤልሰን ወደ አገሯ ወደ ሲንሲናቴ በምትበርበ ጊዜ ልጇ በመኪና ውስጥ የምትጠቀምበት መቀመጫ ገዛችላት።
በዚህ የመጀመሪያ ጉዞዋ የበረራው አስተናጋጅ አውሮኘላኑ በሚነሣበትና በሚያርፍበት ጊዜ - በማንኛውም በረራ በጣም አደገኛዎቹ ጊዜያት -- ልጇን ከመቀመጫዋ አንስታ እንድትታቀፋት አዘዛት።
በሲውክለ ከተማ ከተከሰተው አደጋ በኋላ እንዲህ አይነቱ ስህተት እየቀነሰ መሆኑን አየር መንገዶች ይናገራሉ፤ ግን ስለ ደኀንነት ጥበቃ የሚከራከሩ ደጋፊዎች እስካሁንም ከወላጆች ቅሬታ እንደሚሰሙ ይናገራሉ።
«ሰዎች በስልክ ላይ እንዳሉ አንድ ነገር ይነገራሉ፤ ሌላ ነገር ደግሞ ሲገቡ፣ አሁንም ሌላ ነገር ከዋናው በር ላይ፣ አሁንም ሌላ ነገር ከአውሮኘላኑ ውስጥ ይነገራቸዋል» ይላሉ እስቴፋኒ ቶምቢሬሎ፤ የሎስ አንጀለስ አካባቢ የልጅ መንገደኞች ደኀንነት ማኀበር አመራር ዳይሬክተርና የልጆችን ደኀንነት የሚያስጠብቀውን መቀመጫ መጠቀም ግዴታ እንዲሆን ለፌደራሉ የአየር ማመላለሻ አስተዳደር አቤቱታ ያቀረቡ ሴት።
የበረራ አስተናጋጆች ማኀበር፣ ዋና የበረራ አስተናጋጆች አንድነት ይህን አቤቱታ በጣም ይደግፉታል።
የፌደራል አየር ማመላለሻ አስተዳደር ለሁሉም ሕፃናት ደኀንነት ማስጠበቂያ መቀመጫዎችን መፈለጉ ምናልባት በእርግጥ ደኀንነትን ከመጨመር ይልቅ ያሳንስ ይሆናል በማለት ይከራከራሉ።
ባለሥልጣኖች እንደሚሉት ከዚህ ዓይነቱ ሕግ አኳያ ወላጆች ለልጆቻቸው ምናልባት ሌላ ትኬት እንዲገዙ ይጠበቅባቸው ይሆናል።
ለበረራ የሚከፈለው ተጨማሪ ወጭ አንዳንድ ቤተሰቦችን ከመብረር ይልቅ መኪና እየነዱ መሄድን እንዲመርጡ ሳያስገድዳቸው አይቀርም ይላሉ።
የንግድ አውሮኘላኖች አደጋ ከሌሎች የመጓጓዣ ዓይነቶች ሁሉ -- ለምሳሌ በመኪና ከሚደርሰው አደጋ -- በጣም ያነሰ ነው።
በፌደራል የአየር ማመላለሻ አስተዳደር ደንብን የማክበርና የመቆጣጠር ተጠባባቂ የሥራ አመራር ዳይሬክተር አንቶኒ ብሮደሪክን የወቅቱ ደንብ ጥሩ ዘዴ መሆኑ አርክቷቸዋል። ምክንያቱም የልጆች ደኀንነትን የሚጠብቅ ወንበር ለመጠቀምም ሆነ ለመተው ወላጆች እንዲወስኑ ይፈቅዳል።
ነገር ግን ድርጅቱ «በማይመች ቦታላይ መሆኑን» እኒህ ሰው አምነው ይቀበላሉ።
እርሳቸው እንደሚሉት አየር መንገዶች አደጋ ጠባቂ ወንበሮችን እንዳይከለክሉ ድርጅቱ በቅርቡ ሐሳብ ያቀርባል።
/አብዛኛዎቹ አየር መንገዶች ወንበሮቹን ከመጠቀም አይከለክሉም።/
እንዲሁም ወንበሮቹ አስፈላጊ ስለመሆናቸው የሕዝብን ማሰባሰብ አስተያየት እንደሚያስፈልገው ይናገራሉ።
የዋና አየር መንገዶች የንግድ ቡድን የሆነው የአየር ትራንስፓርት ማኀበር የኦፕሬሽን ምክትል ኘሬዚዳንት ዋልተር ኮልማን የደኀንነት አስጠባቂ ወንበርን ለመጠቀም የቀረበው ጥያቄ «ሕጋዊ» መሆኑን ገልጸው ቡድኑ ጉዳዩን በማጥናት ላይ መሆኑን ተናግረዋል።
ግን አንዳንድ የአየር መንገድ ባለሥልጣናት በግላቸው ሲናገሩ ወላጆች ለልጆቻቸው ተጨማሪ ትኬት መግዛት የሚያስገድዳቸው ሁኔታ ከሆነ ቤተሰቡ በሙሉ መብረራቸውን እንደሚያቆሙ ያላቸውን ሥጋት ገልጸዋል።
ሌሎች ደግሞ የፌደራሉ አየር ማመላለሻ አስተዳደር የሕፃናትን ደኀንነት ለመጨመር ሲል ገሚሱን የህግ ረቂቅ እንዲያወጣ አየር መንገዱን በሕግ ያስገድደዋል ብለው ይጨነቃሉ።
በአጠቃላይ አየር መንገዶች በመንግሥት ተቀባይነትን ያገኙ የደኀንነት መቀመጫዎችን መጠቀም እንደሚቻልና አውሮኘላኑ በመንገደኞች እስካልሞላ ድረስም ቁጥጥሩ ተነስቶ መደበኛ መቀመጫዎችን በነፃ ቢጠቀሙ እንደሚፈቅዱላቸው ይናገራሉ።
/በቅርብ ጊዜ የተሠሩ አብዛኛዎቹ የመኪና ውስጥ መቀመጫዎች በአየር መንገዶችም ጭምር ከጥቅም ላይ እንዲውሉ የተፈቀዱና ምልክትም ያለባቸው ናቸው።/
ነገር ግን ቦታ መያዝን ለማረጋገጥ ብቸኛው መንገድ ትኬት ገዝቶ መያዝ ነው።
ኢንዱስትሪው በእርግጥ የሚፈልገው ሕፃናት ተጨማሪ መቀመጫ ሳይፈልጉ ደኀንነታቸው እንዲጠበቅ የሚያደርግ አንድ ዓይነት ዘዴ እንዲኖር ነው።
ነገር ግን በወቅቱ ሲሠራ እንደሚታየው ልጆችን በብርድ ልብስ ጠቅልሎ ወለሉ ላይ አጋድሞ ከመያዝ በቀር በአደጋ ጊዜ ደኀንነትን የሚያስጠብቅ ሌላ ዘዴ ይዞ የቀረበ አንድም ሰው የለም።
በአደጋ ጊዜ ልጆችን አዋቂዎች እንዳይጫኗቸው በመሥጋት ወላጆች ሕፃናትን እንዳይታቀፉ ይመከራሉ።
ደኀንነትን የሚጠብቅ መቀመጫ እንዲኖር የሚከራከሩ ደጋፊዎች ስህተቱን ወደ ፌደሬሽኑ የአየር ማመላለሻ አስተዳደር ያላክካሉ።
ትናንት የአይዋ ሪፑብሊክ ጀምስ ላይትፉት ለፌደራሉ የአየር ማመላለሻ አስተዳደር አስተዳዳሪ ጀምስ ቡሴይ የሕፃናትን ደኀንነት የሚያስጠብቅ መቀመጫ እንዲኖር ድርጅቱን የሚያስገድድ 56 የምክር ቤቱ አባላት የፈረሙበትን ደብዳቤ ልከውላቸዋል።
ሪፑብሊካን ላይትፉት እንደተናገሩት የፌደራሉ የአየር ማመላለሻ አስተዳደር እምቢተኛ ከሆነ ይህን ለውጥ የሚያዝ ሕግ እንዲወጣ ግፊት አድርጋለሁ ብለዋል።
በምዕራብ ሕንድ በዚህኛው ክፍል ሰላማዊ ሁኔታ ነው።
የበጋው አዝመራ ተሰብስቧል፤ በክረምት የሚዘራውም ገና አልተጀመረም።
ገበሬዎች ጥምጥማቸውን ላላ አድርገው ወደር በሌለው ገቢያቸው የሰዓት በኋላ ጊዜያቸውን በገበያ ላይ በመሣሣቅና በመጫወት ያሳልፋሉ።
የነዳጅ ዋጋ አራት እጥፍ ከመጨመሩ በፊት በአረቦች ሕይወት ውስጥ ሥራ ቀንሶላቸው የሚታይበትን ሁኔታ መገመት ይቻላል።
በ1960ዎቹ አረቦች እንደነበሩት ሁሉ የሲድህፑር አምራች ገበሬዎች ዓለምአቀፋዊ ኃይልና ዝና ለማግኘት ከጠርዙ ላይ ደርሰው ነበር።
አረቦች እምብዛም ዘይት አልነበራቸውም።
እነዚህ ገበሬዎች የዓለምን ልብ ጨብጠው ነበር ማለት ይቻላል።
ወይም ቢያንስ የልብ በሽታን።
ይህም የሆነበት ምክንያት ሲድህፑር ለዓለም ፍሊፍሬ ለማቅረብ በሞኖፖል የተያዘ ነው ማለት ይቻላል፤ ይህ ፍሊ ፍሬ ፍሊ ተክል በመባልም ይታወቃል፤ በምዕራባውያን አጠራርም ሳይሊየም ይባላል። ይህ ፍሬ በጣም ደቃቅና ጣዕም አልባ ነው፤ ቀደም ብሎ በተደረገው ምርምር መሠረት በደም ውስጥ የሚገኘውን የኮሌስትሮል ደረጃ ይቀንሳል።
ከዚያ ጌዜ ጀምሮ ከኮሌስትሮል ጋር የተያያዘው ነገር ታወቀ፤ አሜሪካውያን ለቁርስ ከማያቀርቡት ጥራጥሬ ጋር ሳይሊየምን በመቀላቀል ዋና ተጠቃሚዎች ሆኑ።
ይበልጥ የሚካሄዱ ምርምሮች የዚህን ፍሬ ጠቃሚነት ካረጋገጡ ለመድኃኒትነት የሚያገለግለው የአሳ ዘይት ከታወቀ ወዲህ ይህ የእርሻ አውራጃ የማያቋርጥ አማራጭና የአሳ ዘይት ተወዳዳሪ ለሆነው የጤና ምግብ ማዕከል ይሆናል።
ይህ ፍሬ ሕንድ ውስጥ በሌላ ቦታ አይበቅልም፤ በዓለምም ውስጥ የለም» ይላሉ ዋና የሳይሊየም ገዥና አስፋፊ የሆነው የሕንድ የፕሮክተርና የጋምብል ኩባንያ ምክትል ፕሬዚዳንት ቲ.ቪ ክሪሽናሙርዚ።
«ለዚህ ተክል ተስማሚ የሆነ የአየር ሁኔታ በብዙ የዓለም ክፍሎች አይገኝም።»
የፍሬው አዘጋጅና ኤክስፖርተር አርቪንድ ፖቴል «ሳይሊየም የተፈተገ አጃን ቦታ ከያዘ ትልቅ ይሆናል» ብሏል።
የዚህ ሳይሊየም የገበያ ዕድል ኮሌስትሮል በሚፈሩ አሜሪካውያን፣ በዩ.ኤስ የምግብና የመድኃኒት አስተዳደር ላይ የተመሠረተ ነው፤ ይህም ለበለጠ ምርምር የሚረዳ ነው።
ከዚህ ላይ አንድ የተረጋገጠ ነገር አለ፤ ሳይሊየም በብቸኝነት ለረጅም ጊዜ የኤክስፖርት የፍሬ ዓይነት ሆኖ ሊቆይ የመቻሉ ሁኔታ ነው።
የአካባቢው ገበሬዎች እንደሚሉት እንደ ሰናፍጭ፣ አተር፣ ባቄላና እንደመሳሰሉት በገበያ ላይ ተፈላጊ የሆነ ምርት ነው።
ግን በጐድጓዳ ሳህን የሞላ ሳይሊየም በየጠዋቱ የመብላት ፍላጐት አይኖርም፤ ከዚህ አንፃር ተፈላጊነቱ ሊቀንስ ይችላል። ቀጭንና ቆጣቢ የሆኑ አትክልት ብቻ የሚመገቡ ሰዎች፣ ኮሌስትሮል በበዛበት አታላይ ዓለም ውስጥ ገበሬዎቹ ገራገሮች ናቸው።
ሳይሊየም ዓመት ጠብቆ የሚመረት ነው፤ የባህል ሐኪሞች በፀረ-ተቅማጥ መድኃኒትነት ለብዙ ምዕተ ዓመታት ተጠቅመውበታል።
በዚህም ይህ ምርት በሰሜን ሕንድ ከፍተኛ ተቀባይነት አለው።
«ላረጋግጥላችሁ እወዳለሁ» አለ የ25 ዓመቱ የዴልሂ ጠበቃ ቅንድቡን ከፍ እያደረገ፤ «በግሌ ካገኘሁት ልምድ ሊሠራ የሚችል ነው።»
«ከ1961 ጀምሮ በየቀኑ እጠቀምበት ነበር» በማለት የቦምቤ የታወቀ ነጋዴ ተመሳሳይ ምስክርነት ሰጥቷል።
እንዲሁም የባህል ሀኪሞች ለኩላሊት፣ ለፊኛና ለሽንት ማስተላለፊያ ችግሮች፣ ለአንጀት ካንሰርና ለአህያ ኪንታሮት በሽታ ያዙታል።
አንዳንዶች የሰውነት መገጣጠሚያዎችን ለሚያሳብጥ በሽታ ያዙታል።
ተክሉ አበባ የሚያወጣና ጥቃቅን ፍሬዎችን የሚያፈራ ፀጉር ነገር የበዛበት ዛፍ አለው።
የፍሬው ቀለም የለሽ መሆኑና መጠኑ ማነሱ -- 1000 ፍሬዎች 1.5 ግራም ብቻ ይመዝናሉ፤ ወይም እንደ ሁለት የወርቅ ማጣበቂያዎች ይሆናሉ -- ይህም ቁንጫ የሚል ታሪካዊ ስም አሰጥቶታል።
ብርሃን የሚያስተላልፈው የፍሬው ላንፋ ተሸልቅቆ ይወጣል፣ ይነፋና ይፈጫል፤ የእንስሳት ምግብም ይሆናል።
$26 ሚሊዮን የሚያወጣ ከምርቱ 90 በመቶ የሚሆነው በአለፈው ዓመት ለውጭ ገበያ ቀርቧል።
በዩ.ኤስ የዚህ ምርት አቅራቢ የሆነው የፕሮክተርና ጋምብል ኩባንያ ኃላፊ ሚታሙሲልና የሲባ ጌይጊ ኮርፖሬሽን ኃላፊ ፊበራል እንደተናገሩት የሳይሊየም ላንፋ የሚያስቀምጥ መድኃኒት ከሚሠራባቸው ነገሮች አንዱ ነው።
ግን ከተወሰነ ጊዜ በፊት የሚሟሙ ቃጫዎችም እንዲሁ በደም ውሰጥ የሚገኘውን የኮሌስትሮል መጠን ዝቅ ለማድረግ እንደሚረዳ ተመራማሪዎች ደርሰውበታል።
መቀመጫው ሲንሲናቴ ከተማ የሆነው ፒ እና ጂ በዚህ ላይ ስሜት አድሮበታል፤ በሳይሊየምና በኮሌስትሮል ላይ ሁለት ጥናት እንዲደረግ አዟል።
ሜኒሶታ ዩኒቨርሲቲ ውስጥ የተከናወነው አንደኛው ምርምር በደማቸው ውስጥ ከፍተኛ የኮሌስትሮል መጠን ባለባቸው 75 ሰዎች ላይ ተሞክሯል።
በየቀኑ ሶስት የሻይ ማንኪያ ሚታሙሲል የሚወስዱ ሰዎች ከ16 ሳምንታት በኋላ በአጠቃላይ የኮሌስትሮል መጠን ላይ ከፍተኛ ለውጥ አይተዋል፤ ጉዳት የሚያስከትል የኮሌስትሮል መጠን በሚባለው በደም ውስጥ በሚገኝ የፕሮቲኖች ጥምረት ላይም እንኳን በከፍተኛ ደረጃ መቀነሱ ታይቷል።
በ1987 መገባደጃ ላይ ፒ እና ጂ በዩ.ኤስ ውስጥ የተገኘ የኮሌስትሮል መጠን የሚቀንስ ሜታሙሱል የተባለ መድኃኒት በገበያ ላይ እንዲውልና ያለ ሐኪም ትዕዛዝ እንዲሰጥ አንዲፈቀድለት ለምግብና መድኃኒት አስተዳደር ጥያቄ አቅርቧል።
በሚያዚያ ውስጥ የሳይሊየም ምልክት ያለበት መኪና በሰው ትጨናነቅ ነበር።
በምግብ ረገድ ግዙፍ የሆነው የጄኔራል ሚልስ አክሲዮን ማኀበር ሳይሊየም፣ አጃ፣ ስንዴና ጣፋጭ ሥር የሚገኙበት ቤነፊት ተብሎ የሚጠራ የቁርስ ምግብ ማቅረበ ጀመረ፤ በታሸገበት ወረቀት ላይም ዓይን በሚስብ መልክ «የኮሌስትሮል መጠንዎን ይቀንሱ» የሚል ቃል ተጽፎበታል።
በመስከረም ኪሎግ ኩባንያ ኸርትዋይዝ ተብሎ የሚጠራ በሳይሊየም የተጠናከረ ከጥራጥሬ የተሠራ ጥራት ያለው ምግብ ለገበያ አቀረበ።
ወዲያውኑ በቴሌቭዥን፣ በማስታወቂያና በምግብ ካርቶኖች፣ ስለዚህ ደቃቅ ፍሬ በሚቀርብ ዜና የአሜሪካ ሕዝብ ተንበሸበሸ።
ለመግዛት በሚጐርፈው ጥያቄና በአጸፋዊ መልሱ ተጠቃሚውቹን አስጨነቃቸው፤ የአዲሱን የጥራጥሬ ምግብ ሽያጭንም በእርግጥ ጐድቶታል።
በዚህ ወር የምግብና መድኃኒት አስተዳደር አሜሪካውያን በተለያየ መልክ የሚቀርበውን ሳይሊየም አንድ ቀን በብዛት ይመገቡ ይሆናል የሚል ሥጋት እንዳለው ገልጿል።
በአሁኑ ጊዜ የሳይሊየም ጦርነት የቀዘቀዘ ይመስላል።
የምግብና መድኃኒት አስተዳደር የጥራጥሬ ምግባቸው ተስማሚ መሆኑን በምርምር እንዲያረጋግጡ ኪሎግንና ጄኔራል ሚልስን ጠይቋል።
እንዲሁም ሜታሙሲል የኮሌስትሮል መጠንን የሚቀንስ መሆኑን የሚደግፍ ተጨማሪ ጥናት እንዲያቀርብ ፒ እና ጂን ጠይቋል።
ግን ኤጀንሲው ሳይሊየምን በብዛት ከመደብሩ አውጥቶ አላሰራጨም።
የምግብና የመድኃኒት አስተዳደር የሳይሊየምን አዲሱን የአጠቃቀም ሁኔታ ቢፈቅድ ሌሎች ኩባንያዎች የሳይሊየም ምርት ይዘው ለገበያ እንደሚሽቀዳደሙ ይጠበቃል።
«ስሜት የሚቀሰቅስ ነገር ሊሆን ነው» አለ ሚስተር ክራሽናሙርዚ የቦምቤ ፒ እና ጂ።
«ከዩ.ኤስ ትናንት ነው የተመለስኩት፤ ይላል ሳይሊየምን መደ ውጭ ገበያ የሚያቀርበው ሚስተር ፓቴል።
በጋዜጦች፣ በሬዲዮና በቲቪ ሳይሊየም በየትም ቦታ ነው።»
ግን የገበያው መሟሟቅ ገና ለገበሬዎች እያካፈላቸው ነው።
ሰብሉ አንድ ጥቅም ብቻ እንዳለው፣ ለተቅማጥ ብቻ እንደሚበጅ ነው የሚያውቁት፤ በወቅቱ የተትረፈረፈ ምርትን እግር ተከትሎ የሳይሊየም ዋጋ እየቀነሰ ከመሄዱ ጋር ፍሬው አላስፈላጊ እንደሆነና በበጋው የስንዴ ምርት መካከል የሚያድግ አንድ ነገር እንደሆነ ያስባሉ።
«ሳይሊየም ጥሩ ሰብል አይደለም» አለ የላክሽሚፑራ መንደር ነዋሪ የ26 ዓመቱ ገበሬ ሱራጂ ጃዝ ቅሬታውን ሲገልጽ።
«ዝናብ የምታገኘው በማትፈልገው ጊዜ ስለሆነ ሰብሉ ከንቱ ይቀራል።»
የመሠረታዊ ኬሚካሎችን፣ መድኃኒቶችንና ኮስሞቲክሶችን የውጭ ገበያ የሚያስፋፋ ካውንስል እንዳለ ሁሉ ይህን ምርት የሚያስፋፋ የመንግስት ኤጀንሲ ቢኖርም እንኳን የሳይሊየም ገበያ የመጧጧፍ ጉዳይ ገና የሩቅ ነጐድጓድ ድምፅ ነው።
ሠራተኞቹ በኮሌስትሮል ላይ የሚደረገው ምርምር ምን እንደሆነ ሳይገነዘቡ ሳይሊየም ለአሜሪካ ደንበኞች ከፍተኛ አስተዋጽኦ እንዳለው በመግለጽ ጉራ ይነዛሉ።
የካውንስሉ ዓመታዊ ሪፖርት ሳይሊየምን እንደ ሳርሳፓሪላ እና «ኑክስ ቮሚካ» ትውከት የሚያመጣ ተክል ከመሳሰሉት ጋር አዳምሮ በመጨረሻው ገጽ ነበር የጠቀሰው።
በአንድ መንገድ የሳይሊየም መካከለኛ ሰዎች -- ገዥዎችና ኤክስፐርቶች -- የገበያውን መድራት ዜና ለብቻቸው አፍነው በመያዛቸው ይደሰታሉ።
በሚቀጥለው ዓመት የሳይሊየም ዋጋ ለደንበኞቻቸው ዝቅ እንዲልላቸው ይፈልጋሉ።
ግን ተንኮል አለ።
ሲድህፐርና የአካባቢ አውራጃዎች በዓለም ውስጥ ሳይሊየም በብዛት የሚመረትባቸው ብቸኛ ቦታዎች ናቸው።
ይህም በከፊል የምርቱ ተጠቃሚዎች የተለዩ በመሆናቸው ምክንያት ነው።
ሳይሊየም ለመጀመሪያዎቹ ጥቂት ሳምንታት አሸዋማ አፈርና እርጥበት ይፈልጋል፤ ፍሬ ሲያፈራ ደግሞ ድርቅ ይፈልጋል።
ትንንሽ ዘሮች ፓኪስታን፣ ፈረንሳይ፣ እስፔን፣ ጣሊያን፣ ቤልጂየምና ብራዚል ያድጋሉ፤ ግን ጥራታቸው ከሕንድ ሳይሊየም ጋር የሚወዳደር አይደለም።
እንደ ፕሮክተርና ጋምብል ያሉ ግዙፍ ገዥዎች እንደሚሉት ይህ ዘር የሚበቅልባቸው በሕንድ እና በሌላው ዓለም አንዳንድ ቦታዎች አሉ።
«በሁለትና በሶስት እጥፍ የማይጨምር ምርት አይደለም» ብሏል ሚሰተር ክሪሽናሙርዚ።
ግን ሰብሉን አዛውሮ ለመትከል ጠንካራ ጥረት ያደረገ ማንም የለም።
ሲድህፑር ውስጥ የዚህ ዓመቱን ሰብል ለመዝራት ጊዜው አሁን ነው።
በርካታ ገበሬዎች በምዕራቡ ውስጥ የሳይሊየም የሚያንፀባርቅ ነገር ከመልቀም እርቀው ሰናፍጭ፣ ብጫ አበባ ያለው የቅመም ተክል፣ ከሙን፣ ጉሎን ለማብቀል ወስነዋል።
ሚስተር ጃዝ በዚህ ዓመት ሳይሊየም በአጠቃላይ በመተው አገዳ ከሙንና ብጫ አበባ ያለሙ የቅመም ተክል ወደ መሳሰሉት ፊቱን ለማዞር እያሰበ ነው።
«ምናልባት የጉሎ ዛፍ እተክል ይሆናል።»
የእሱ ወንድም ፓርክሃጂ ግሩም ጥምጥም ጠምጥሞ ራሱን በኃይል በመነቅነቅ በሐሳቡ መስማማቱን ገለጸ።
ስለዚህ በማርች የሳይሊየም አዝመራ ሲሰበሰብ ባለፉት ጥቂት ዓመታት ከተገኘው 16000 ሜትሪክ ቶን ያነሰ ሊሆን ይችላል -- የሳይሊየም ዋጋ ሊደራ ከጫፍ ላይ ሲደርስ ማለት ነው።
እናም ዓለም ለመጀመሪያ ጊዜ የሳይሊየም እጥረት ያጋጥመዋል።
የኒካራጓ ፕሬዚዳንት ዳንኤል ኦርቴጋ የዩ.ኤስ ተፃራሪዎቻቸው ለማድረግ ያስቻሉትን በዚህ ሳምንት ውስጥ ሳያጠናቅቁ አልቀሩም። የኮንትራ አማፅያን ለፖርላማ ተመርጠው የሚገቡበት ቦታ ማመቻቸት።
ሕግ አውጭዎች ለኮንትራ የሚሰጠው ወታደራዊ ዕርዳታ ስለሚታደስበት ሁኔታ በይፋ አልገለጹም፤ ፕሬዚዳንት ቡሽም ይህን ጥያቄ ቅዳሜ በዚህ በተሰጠው ጋዜጣዊ መግለጫ «አቻ ሆኖ የመገኘትን ጉዳይ በ180 ዲግሪ ለመለወጥ የሚያስችል ሰፊ ወታደራዊ ጥቃት ከተደረገ» ብቻ ነው በማለት መልሰውታል።
ግን ሚስተር ኦርቴጋ እሳቸውን ለመገልበጥ ከሚፈልጉት አማፅያን ጋር ያደረጉትን የ19 ወራት የተኩስ አቁም ስምምነት ለማፍረስ ባለፈው ሳምንት መዛታቸው ኮንትራዎች ከብዙዎቹ ጠንካራ ደጋፊዎቻቸው አጀንዳ ልክ እንደተንሸራተቱ ሁሉ ይህም የፖሊሲ ቅድሚያ በመሆን ከፍ አድርጓቸዋል።
የሴኔት አብላጫ መሪ ጆርጅ ሚቸል /ዶ.ሜን/ በኤን.ቢ.ሲ ቲቪ «ከፕሬስ ጋር ይገናኙ» በሚለው ፕሮግራሙ ትናንት ቀርበው ሲናገሩ የሚስተር ኦርቴጋ ዛቻ «ብልህነት የጐደለው እርምጃ ነው፤ በተለይም የጊዜ ምርጫቸው ትክክል አልነበረም» ብለዋል።
ዛቻው የተነገረው ፕሬዚዳንት ቡሽ፣ የካናዳ ጠቅላይ ሚኒስትር ብሪያን ሙልሮኒና ሌሎች 14 የምዕራብ አገሮች በተገኙበት ማዕከላዊ አሜሪካ በአካባቢው ስላደረገችው ዲሞክራሲያዊ ግስጋሴ በአበይት ጉዳዮች ላይ ለመነጋገር የሁለት ቀን ክብረ በዓል በተደረገበት ወቅት ነበር።
ሚስተር ቡሽ ቅዳሜ ማታ ወደ ዋሽንግተን ተመልሰዋል።
ኮንትራ ጊዜ እየጠበቀች በወታደሮቻቸው ላይ ለምታደርሰው ጥቃት ምላሽ ለመስጠት የተኩስ አቁም ስምምነቱን በዚህ ሳምንት እንደሚያፈርሱ ኦርቴጋ አርብ ዕለት አስታውቀዋል።
የሰጡትን መግለጫ በማስተካከል ዩ.ኤስ ለኮንትራዎች የምትሰጠውን የገንዘብ እርዳታ ካቆመች የተኩስ ማቆሙን ስምምነት ማክበሬን እቀጥላለሁ በማለት ተናግረዋል።
ቀሪው የዩ.ኤስ ሰብአዊ እርዳታ አማፅያኑን ትጥቅ ለማስፈታትና ለመበታተን ተግባር እንዲውል ጠይቀዋል።
የሚስተር ኦርቴጋ አስተያየት የመጣው የአካባቢውን አገሮች ለጥሩ ነገር ያነሣሣል ተብሎ የታሰበበት ስብሰባ እየተካሄደ ባለበት መካከል መሆኑ ብቻ ሳይሆን የታቀደውን የፌብሯሪ ምርጫ በማሰብ ኒካራጓ በልዩ ዓለም አቀፋዊ ጥልቅ ምርመራ ሥር በነበረችበትንም ወቅት የመጣ መሆኑ ጭምር ነው።
የውጭ ታዛቢዎች የምዝገባውን ሁኔታና ተቃዋሚ እጩ ተወዳዳሪዎችን በምን መልክ እንደሚያስተናግዷቸው ለመቆጣጠር ኒካራጓ ውስጥ እየተሰባሰቡ ናቸው።
እናም በመጋቢት ውስጥ ከቡሽ አስተዳደር ጋር በተደረሰበት የሁለትዮሽ ስምምነት መሠረት ቀሪው 49 ሚልዮን በሰብአዊ እርዳታ ስም ኮንትራዎች የሚቀበሉ ከሆነ ዋና የዩ.ኤስ ሕግ አውጭዎች በኖቬምበር መጨረሻ መወሰን ይኖረባቸዋል።
ኒካራጓን ከሆንዱራስ ጋር በሚያዋስነው ድንበሯ ዳር ለዳር ተከማችተው ለነበሩ አማፅያን እንደ ልብስና ምግብ ለመሰሉት ወጪዎች የሚሸፍነው ሰብአዊ ዕርዳታ በፌብሯሪ 1998 ኮንግረሱ እንዲቋረጥ ያደረገውን ወታደራዊ ዕርዳታ የሚተካ ሆነ።
ሰብአዊ ዕርዳታም በሚቀጥለው ወር ይቋረጣል ብለው ጥቂት ሕግ አውጭዎች እያሰቡ እያሉ የሚስተር ኖሬጋ ዛቻ በተለይ ሰብአዊ እርዳታ እንዲቀጥል ዋስትና ሰጠ።
የሴኔት አናሳዎች መሪ ሮበርት ዶል /አር.ካን/ «ከፕሬስ ጋር ተገናኙ» በሚለው ፕሮግራም ሲናገሩ «ትናንት ወይም ከትናንት በፊት እሳቸው /ሚስተር ኦርቴጋ/ ከወሰዱት እርምጃ በኋላ በቀሪው ሰብአዊ ዕርዳታ ላይ አፋጣኝ እርምጃ ለመውሰድ ሙሉ ድጋፍ እንደምናገኝ ተስፋ ነበረኝ» ብለዋል።
ሴኔተር ዶልም እንዲሁ ነገ የኒካራጓን መሪ በማውገዝ ለማውጣት ያቀደው ውሳኔ ሙሉ በሙሉ ድጋፍ እንደሚያገኘ ተስፋ እንዳለው ተናግሯል።
ወታደራዊ ዕርዳታን እንደገና ማደስ ከጥያቄ ውጭ የሆነ ተደርጐ እየታየ ባለበት ጊዜ፣ በኮንግረሱ ውድቅ ሆኖ በቡሽ አስተዳደርም ትኩረት አጥቶ ባለበት ጊዜ የሚስተር ኦርቴጋ መግለጫ በዚህ ጉዳይ ላይ ጫና ለመፍጠር ለኮንትራ ደጋፊዎች እድሉን ሰጥቷቸዋል።
የፌብሯሪው ምርጫ በሳንዳኒስታኖች ከፈረሰ...ወታደራዊ ዕርዳታ ለማግኘት እንዲችሉ መጠየቅ ይኖርባቸዋል በማለት አስተዳደሩ አሁን መግለጽ አለበት» ብለዋል የቀድሞው የውጭ ጉዳይ እረዳት ሚኒስትር ኤሊኦት አብራም።
«በዚህ ሁኔታ እነሱ እንደማያሸንፉ እገምታለሁ»
ሴኔተር ሚቸል እንደተናገሩት የኮንግሬስ ዲሞክራቶች የፌብሯሪ ምርጫ በሚካሄድበት ጊዜ ለኮንትራዎች ከመሣሪያ ውጭ የሆነ ድጋፍ ለመስጠት የማርቹን ስምምነት ለማክበር ዝንባሌ አላቸው፤ ቢሆንም አሉ ሐሳባቸውን በማራዘም፣ ኮንትራዎች ለማናቸውም ወታደራዊ እርምጃ አነሣሽ እንዳይሆኑ ስምምነቱ ይጠይቃል።
የሚስተር ኦርቴጋ የተኩስ አቁሙን ስምምነት ለማፍረስ የተሰነዘረው ዛቻ የመጣው ኮንትራዎች ራሳቸው አንዳንድ ጊዜ እየጣሱት መሆኑን አምኖ ለመቀበል የዩ.ኤስ ባለሥልጣናት በተዘጋጁበት ጊዜ ነበር።
ከቡሽ ጋር ወደ ኮስታሪካ አብረው የሄዱት የውጭ ጉዳይ ሚኒስትር ጀምስ ቤከር አርብ ዕለት ለሪፖርተሮች እንዲህ ብለዋል፣ «ጥቂት ኮንትራዎች በደፈጣ ውጊያ ጥቂት ሳንዳኒስታ ወታደሮችን እንዳጠቁ የሚገልጹ ዘገባዎችን ለመካድ ምንም ምክንያት የለኝም።»
የአሜሪካን የውስጥ ጉዳዮች በሚመለከት የሚስተር ቤከር ረዳት የሆኑት በርናርድ አሮንስን ሲናገሩ ሳንዳኒስታኖችም እንዲሁ ተኩስ አቁም ስምምነቱን መጣሳቸውን አምነን ብንቀበልም «ማን ምን እንደጀመረ ፍጹም ግልጽ አይደለም» ብለዋል።
ጨምረውም ሲናገሩ ዩ.ኤስ ለአንዳንድ አማፅያን ክፍሎች እርዳታዋን አቁማለች፤ ይህ የሚሆነው እነዚያ ክፍሎች ተኩስ አቁም ስምምነቱን መጣሳቸው ሲታወቅ ነው ብለዋል።
የኮንትራን ዕርዳታ መቋረጥ በመደገፍ የሚደረጉ ክርክሮችን ዝቅ አድርጐ ከማየት በተጨማሪ የሚስተር ኦርቴጋ አስተያየትም እንዲሁ የየካቲትን ምርጫ አምታቶ ለመውሰድ ወይም ስምምነቱን እንዲያፈርስ ለማድረግ ይጥራሉ የሚለውን የጥቂት የዩ.ኤስ ባለሥልጣናትንና ከመንግሥት ውጭ የሆኑ ወግ አጥባቂዎችን ጥርጣሬ ያጠናክራል።
ከሚስተር ቡሽ ጋር ወደ ኮስታሪካ የሄዱ የአስተዳደር ባለሥለጣናት የሚስተር ኦርቴጋን መዋዠቅ ከምርጫው በፊት ክንዳቸውን የሚያጠነክሩበት መንገድ መፈለግ እንዷ ለተሰነዘረባቸው ወታደራዊ ጥቃት ምላሽ ለመስጠት እንዳልፈለጉ የሚያሳይ ምልክት ነው ብለውታል።
ሚስተር አብራም እንዳሉት ሚስተር ኦርቴጋ ትክክለኛ ምርጫ እንዲደረግ ማንኛውንም ግፊት ከማስወገድ ይልቅ ኮንትራዎችን ለመበታተን እየፈለጉ ናቸው።
«በአእምሮአቸው ያለው ነገር የምርጫ ውድድሩን አፈር ለማስጋጥ በሽፋንነት» ወታደራዊ አስቸኳይ ሁኔታ እንዲፈጠር ማድረግ «እንደሆነ ይሰማኛል» ብለዋል።
ቲቤት ውስጥ በረዶ የገገረበት የራራ ጫፍ መሬት በአደገኛ ሁኔታ እየሞቀች ለመሄዷ ጠቃሚ ፍንጭ ይሰጣል።
ኦሂዬ ስቴት ዩኒቨርስቲና ላንዝሁ የግላሲኦሎጂ ኢንስቲትዩትና የቻይናው ጂኦክራይኦሎጂ ተመራማሪዎች የቲቤትን ግግር በረዶ በናሙናነት በመውሰድ ከመረመሩ በኋላ እንደተናገሩት ከዚያ ያለው የሙቀት መጠን ባለፉት 10,000 ዓመታት ውስጥ በተመሳሳይ የጊዜ ወቅት ከታየው በበለጠ ባለፈው ምዕተ-ዓመት አጋማሽ ላይ በአማካይ ከፍተኛ ሆኖ ተገኝቷል።
የግግር በረዶው ናሙና መሬት በአብዛኛው አየር ውስጥ ከሚገኙ ብክለትን ከሚፈጥሩ የአየር ብክለት ነገሮች የተነሣ በአሁኑ ወቅት ሙቀት እንደጨመረችና በፊታችን ባለው ምዕተ ዓመትም ይበልጥ እንደምትሞቅ የሚገልጸውን ንድፈ ሐሳብ የሚደግፍ ጠቃሚ የሆነ መረጃ ሰጥቷል።
ሙቀት እየጨመረ ከሄደ ከመሬት ዋልታ ላይ የተከመረውን በረዶ ያቀልጠውና የውቅያኖሶች ውሃ መጠን እያደገ ይሄዳል፤ ብዙ ሕዝብ የሚኖርባቸው የባሕር በውሃ ሙላት ይጥለቀለቃሉ።
«ባለፈው የሆነውን እንዴት እንደተፈጸመ ለማወቅ ተጨባጭ መረጃዎችን መጠቀም ከቻልክ የወደፊቱን ለመተንበይ ይበልጥ ልበ ሙሉ ትሆናለህ» ብሏል የበረዶ ግግሮችን ቆፍሮ የመረመረው የኦሃዮ የምርምር ሳይንቲስት ሎኔ ቶምፐሰን።
ባለፈው 10,000 ዓመት የነበረውን የመቀት መጠን ለማወዳደር ተማራማሪዎች በሁለቱ የኦክስጂን ቅርጾች ያለውን የክምችት ለውጥ መዝነው አውቀዋል።
የዚህ መጠን ተለክቶ መታወቁ የሙቀት ለውጦችን ለመጠቆም ይረዳል ብለዋል ተመራማሪዎቹ፤ ምክንያቱም የእነዚህ የኦክስጂን አቶሞች የትነት መጠን የሙቀት ለውጥ ሲመጣ የተለየ ይሆናል።
ከባሕር ወለል 17000 ጫማ ከፍታ ካለው ቲቤት ከሚገኘው ከዱንዴ በረዶ ግግር የተራራ ጫፍ የተደረገው ምርምር በ1937-83 የተገኘው አማካይ ሙቀት ካለፈው የበረዶ ዘመን በፊት ጀምሮ በየ50ው ዓመት ከታየው ይልቅ ከፍተኛ እንደነበር ቶምኘሰን ተናግረዋል።
አንዳንድ የአየር ንብረት ሞዴል ፕሮጀክቶች እንደሚያሳዩት የእስያ መኻል አገሮች ዓለምአቀፋዊ ሙቀት ሲከሰት በመጀመሪያ ከሚሞቁት አገሮች የሚመደቡ ናቸው፤ ምክንያቱም መጠነኛ የሙቀት ለውጥ ከሚታይባቸው ከውቅያኖሶች የራቁ በመሆናቸው ነው።
ነገር ግን የግግር በረዶው የውስጥ ክፍል ናሙና የመስታወት ቤት /ግሪን ሐውስ/እየተባለ የሚጠራው የሚያስከትለው ውጤት ወደ ላቀ ዓለም አቀፋዊ ሙቀት ያመራል ለሚለው ሐሳብ አስተማማኝ ማረጋገጫ አለመሆኑን ቶማስ አምነዋል።
በግሪን ሐውስ ንድፈ ሐሳብ መሠረት ባብዛኛው ከቅሪተ-አካል ነዳጅ መቃጠል የተነሳ የካርቦንዳይ ኦክሳይሪድ መጠን ይጨምራል፤ የካርቦንዳይ ኦክሳይድ መጠን መጨመር ደግሞ ሙቀት ወደ ሰማይ እንዳይሄድ ስለሚከለክለው መሬት እንዲሞቅ ያደርጋል።
ተጠራጣሪ ሰዎች እንደሚሉት ጉዳዩ እንዲህ ከሆነ ሙቀቱ ባለፈው ምዕተ ዓመት የካርቦንዳይ ኦክሳይድን መጨመር እያሳየ በአንድ ዓይነት መልክ እያደገ ይሄድ ነበር።
በዚህ ፋንታ የዲንዴ የበረዶ ግግር የውስጥ ክፍል መረጃ እንደሚያሳየው ከ1900 እስከ 1950 መጀመሪያዎቹ ድረስ የሙቀት መጨመር ታይቷል፤ ከ1950ዎቹ መጨረሻ እስከ 1970ዎቹ መካከል ድረስ የሙቀት መቀነስ ታይቷል፤ ከዚያም ሙሉውን ያለፈው ዓመት እንደገና ከፍተኛ ሙቀት ታይቷል።
ሌሎች የሙቀት መረጃዎች ሊገለጽ የማይችል ተመሳሳይ መዋዠቆች መኖራቸው አሳይተዋል።
«በተፈጥሮ ምክንያት የተነሣ የአየር ሁኔታ በጣም ይለያያል» ብለዋል ቶምኘሰን።
ነገር ግን ይላል ይህ ሰው፣ ከፔሩ፣ ግሪንላንድና አንታርክቲካ የተገኙ የበረዶ ናሙናዎች ሁሉም ተጨባጭ የመሞቅ ምልክት ያሳያሉ።
አንድ ታላቅ ኤሊ መንግሥት ያልተሳካለትን ተግባር አከናውኗል፦ ፊሊፒኖን በበቂ ሁኔታ መናገር ችሏል።
ስድስት ተኩል ጫማ እርዝመት ያለውና ፖንግ ፖጐንግ ተብሎ የሚጠራው ኤሊ በልጆች የቴሌቪዥን ፕሮግራም «ባቲቦት» ኮከብ ሆኖ የሚሠራ ባዶ ባሕሪ ነው።
የሚናገረው በፊሊፒኖ ብቻ ነው።
«ባቲቦት» የዩ.ኤስ «ሲሳም እስትሪት» ፕሮግራም ዲቃላ በመሆን በ1983 ተጀምሮ በፊሊፒኖች ግልጽ ጥረት ሊዳብር ችሏል።
የሬዲዮ ፕሮግራሞችና መጻሕፍት ይህን በየቀኑ የሚቀርበውን የቴሌቪዥን ሾው ተከታትለውታል።
የጥንት የፊሊፒኖ ቃል የሆነውና «ጠንካራ» ወይም «የሚታገል» የሚል ትርጉም ያለው «ባቲቦት» በሂደት የፊሊፒኖ ቋንቋ አገልግሎት ላይ እንዲውል ጠንካራ ተከራካሪ ሆኗል።
«የራሳቸውን ቋንቋ  መጠቀም ምንም የበታችነት ስሜት የማያስከትል መሆኑ ተራው ወጣት የፊሊፒኖአዊውን ይመስጠዋል» በማለት ራንዲ ዴቪድ የተባለ ሶሺዎሎጂስት ሰውና ታዋቂ የቴሌቪዥን የንግግር መድረክ አዘጋጅ ገልጿል።
«ይህን ፕሮግራም የዛሬ ስድስት ዓመት ስንጀምር ለአብዛኛው የመካከለኛ መደብ ፊሊፒኖአዊ የማይስብ ነበር» ሲሉ ሊዲያ ብራውን የተባሉ የዝግጅት ክፍሉ ፊጣሪ ይናገራሉ።
አሁን አለች «አከራካሪ ጉዳይ መሆኑ አብቅቷል።
የ«ባቲቦት» ስኬታማነት ምሁራንና መንግሥት ፊሊፒኖ ወደ ብሔራዊ ቋንቋነት ደረጃ እንዲደርስ ካደረጉት ጥረት ጋር በጉልህ ተፃራሪነት የሚታይ ነው።
ፊሊፒኖ--በአንድ ወቅት ፒሊፒኖ ይባል ነበር-- በአብዛኛው ታጋሎግ ነው፤ ታጋሎግ በማላያ የሚገኝ ቋንቋ ሲሆን የሚነገረውም በአገሪቱ በሉዞን ዋና ደሴት በከፊል ነው።
ብሔራዊ ቋንቋ በመሆኑ ጉዳይ ተቃውሞ የሚነሣው በአጠቃላይ እንግሊዝኛን ከሚመርጡት ከአገሪቱ የልሁቃን አባላት ነው።
ግን ደህና ኑሮ የሚኖሩት ፊሊፒኖች እንደ እንግሊዝኛ የተስፋፋውን ቋንቋ ስለመጠቀም ያላቸውን ምክንያት ለማቅረብ በጣም ፈጣኖች ናቸው፤ በፊሊፒኖች ላይ ያላቸውን አጉል ጥላቻ ለመግለጽ ግን በጣም ዳተኞች ናቸው ብለዋል ለሀገር ቋንቋ ተከራካሪዎች።
«ለመካከለኛውና ለከፍተኛው መካከለኛ መደብ /ፊሊፒኖ/ ዝቅተኛ ቦታ የሚሰጠው ነው» ብሏል የፊሊፒንስ የኩኤዞን ከተማ ዩኒቨርስቲ የፊሊፒን ጥናት ፕሮፌሰር ቤን ሉምበራ።
ደግሞ ቅር መሰኘትም አለ።
ሌሎች የፊሊፒኖ ተቃዋሚዎች ታጋሎግ ከማይነገርባቸው ክፍለ ሀገሮች የመጡ ናቸው።
አብዛኛው የአገሪቷ ሕዝብ ከማንኛውም ሌላ ቋንቋ ይልቅ ፊሊፒኖን እንደሚረዳ በቅርቡ የተደረጉ ጥናቶች ቢጠቁሙም እንኳን የእየራሳቸው ቋንቋዎችም እኩል ክብደት ሊሰጣቸው እንደሚገባ ይከራከራሉ።
/በአገሪቷ ውስጥ ሰባት ዋና ዋና ቋንቋዎችና 70 የቋንቋ ስልቶች አሉ።/
ምን ቋንቋ እንናገር የሚለው ፊሊፒንስ ውስጥ በስሜት ተገፋፍቶ የሚፈጠር የማዕድን ቦታ ነው።
ይህ አመለካከት አገሪቷ በዩ.ኤስ ቅኝ ግዛት ሥር በነበረችበት ጊዜ በነበረው ግንኙነት፣ በፊሊፒን መደባዊ መዋቅር፣ ሕዝቡ ለክልሉ ታማኝ በመሆኑና በጂኦግራፊም አገሪቷ ደሴት በመሆኗ አንፃር ሥር የሰደደ ነው።
ፊሊፒንስ የዩ.ኤስ ቅኝ ግዛት በነበረችበት ጊዜ እንዳደረጉት ሁሉ አሁንም ለአብዛኛዎቹ የፊሊፒንስ ልጆች የውጭ ቋንቋ ቢሆንም እንኳን መምህራኑ በአብዛኛው የሚያስተምሩት በእንግሊዝኛ ነው።
በዚህም የተነሣ በቤታቸው በአንድ ቋንቋ ት/ቤት ደግሞ በሌላ ቋንቋ ይናገራሉ።
ለፊሊፒኖ ያለውን በሠለጠነው ዘመን የሚታየውን ባሕላዊ ማመንታት «በቋንቋ ላይ ያነጣጠረ የአእምሮ ቀውስ» በማለት ሚስስ ብራውን ሰይመውታል።
ይህ ጉዳይ ለብዙ ዓመታት እየተለሳለሰ ቆይቷል።
የተጧጧፈ ክርክር ለማነሣሣት ብዙ ጊዜ አይወስድም።
የፊሊፒኖ ችሎታቸው ተለዋዋጭ የሆነው ፕሬዚዳንት ኮራዞን አኩኢኖ ይህ ቋንቋ የሥራ ቋንቋ እንዲሆን ባለፈው ዓመት ሲገልጹ ክርክራቸውን በአብዛኛው በእንግሊዘኛ የቀጠሉት አብዛኛዎቹ ሕግ አውጪዎች ሁካታውን አቀለጡት።
ግን የፊሊፒኖ በርካታ ደጋፊዎች የቋንቋው ተቃዋሚዎች ተስፋ እየቆረጡ ሲሄዱ ተመለከቱ።
«ባቲቦት»ን ጨምሮ ሚዲያው ወሳኝ ሚና መጫወቱን አመኑ።
የፊልምና የሚዲያ ዋና ጽሑፍ አቅራቢ ሬኔ ቪላኑኤቫ እንደሚለው «ባቲቦት» የፊሊፒኖን ዓላማ ለማራመድ የተጀመረ አይደለም።
«ቋንቋውን ለማስተማር ብቻ አስበን የተነሣን አይደለንም» ይላል፣ «ብቻ እየተጠቀምንበት ነው።»
ሰሞኑን «ባቲቦት» እየተዘጀ ያለው አንድ የእንጨት መሰንጠቂያ ቤት ለዚህ ሥራ እንዲመች ተደርጐ እንደልብ በማያወላዳ $3,000 ባጀት የአንድ ሰዓት ዝግጅት እየተሠራ ነው።
ከአገሪቱ አምስት ማሰራጫዎች በሁለቱ ከሰኞ እስከ አርብ እየተላለፈ ነው።
ከ400,000 በላይ ተመልካች ያለው «ባቲቦት» በአገሪቱ ውስጥ በቀን ከሚተላለፉ ፕሮግራሞች ከፍተኛ ተመልካች ካላቸው ከአራቱ ጋር የሚወዳደር ነው።
ግን የማስታወቂያ ገቢው በቂ አይደለም።
በየወቅቱ ፕሮግራሙ ይታጠፋል የሚል ሥጋት አለ።
«ባቲቦት» እንደ «ሲሳም እስትሪት» የመሻሻል ሁኔታ አይታይበትም።
የመድረኩ ድምፅ ማስተጋባት።
ትርዕይቱ አንዳንዴ ሊጠነዛ ይችላል።
በፕሮግራሙ ሁለት ብቻ ትልልቅ አሻንጉሊቶች አሉ፤ እነሱም ፖንግ ፓጐንግና ኪኮ ማትሲንግ የሚባለው የዝንጀሮ አሻንጉሊት ናቸው።
ግን የፊልሙ አሠራር ከማንኛውም የሀገር ውስጥ ፕሮግራም ጋር የሚመጣጠን ነው።
የዝግጅቱ የፈጠራ ችሎታ የቴክኖሎጂውን ጉድለት የሚሸፍን ነው።
ፕሮግራሙ እንደ ኑክሌር የጦር መሣሪያና እንደ አካባቢ ሁኔታ ያሉ አወዛጋቢ የሆኑ ርዕሶችን የማቅረብ ፍርሃት የለውም።
«ባቲቦት» እንኳን በቋንቋው ጦርነት ያሸነፈ የለም።
በቅርቡ በቀረበው አንድ ምዕራፍ ማስታወቂያዎቹ በሙሉ ያቀረቡት በእንግሊዝኛ ነበር።
መቀመጫው ዋሽንግተን የሆነው የአካባቢው ኤጀንሲ እንደተናገረው የካናዳ መንግሥት በላቲን አሜሪካ አገሮች ውስጥ ንቁ ፖለቲካዊ ተሳታፊ ይሆናል በሚል አመለካከት ከአሜሪካ አገሮች ድርጅት ውስጥ ለመግባት የሚጠይቅ መሆኑን ነገ እንደሚገልጽ ይጠበቃል።
ዩ.ኤስ በኩባ ላይ የንግድ ማዕቀብ መጣሏን፣ ግሪናዳን መውረሯንና ለኒካራጓ ኮንትራ ደፊጣ ተዋጊዎች ወታደራዊ ዕርዳታ መስጠቷን ካናዳ ብትቃወምም እንኳን የተጠበቀው የካናዳ እንቅስቃሴ በቡሽ አስተዳዳር ተቀባይነትን አግኝቷል።
የ32 አገሮችን ድርጅት ለብዙ ዓመታት ተጭና የያዘችውን የዩ.ኤስን ሚዛን ትጠብቃለች በሚል ተስፋ ካናዳ ከአሜሪካ አገሮች ድርጅት እንድትገባ የላቲን አሜሪካ አገሮች ብዙ ጊዜ ግፊት ሲያደርጉ ቆይተዋል።
ካናዳ የድርጅቱ አባል እንድትሆን ዩ.ኤስም እንዲሁ ብትደግፍም እንኳን ዋሽንግተን የዚህ ሐሳብ አመንጭ አልነበረችም።
«ካናዳ ከአሜሪካ አገሮች ድርጅት ውስጥ እንዳትገባ ለብዙ ዓመታት  የዩ.ኤስ ከፍተኛ አጀንዳ ሆኖ የቆየበት ምክንያት እኛን ከአሜሪካ ጐን አይሰለፉም የሚለው ሐቅ ሳይሆን አይቀርም» ብለዋል በአሜሪካ የቀድሞው የካናዳ አምባሳደር አለን ጐትሌብ።
የካናዳ አባል የመሆን ጥያቄ በኮስታሪካን ዲሞክራሲ መቶኛ ዓመት በዓል ላይ ለመገኘት ሳንጆስ፣ ኮስታሪካን ውስጥ ባሉት በካናዳ ጠቅላይ ሚኒስትር በብሬን ሙልኖሪ ይደባለቃል ተብሎ ይጠበቃል።
«ካናዳ በክፍለ አህጉር የምትጫወተው ሰፊና በጣም ጠቃሚ ሚና አላት» ብለዋል ሚስተር ሙልሮኒ በቅርቡ።
አንዳንድ የካናዳ ፖለቲካ ተንታኞች እንደሚሉት በዩ.ኤስ ጫና ሥር ባለ ድርጅት ውስጥ ካናዳ መግባቷን ተቃውመዋል።
«ካናዳ» በዩ.ኤስና በላቲን አሜሪካ የድርጅቱ አባላት መካከል «በሚጐርፍባት ጥያቄ ሳትዋከብ ስለላቲን አሜሪካ ኮስታራ አቋም ለመያዝ ብዙ ነገሮችን መሥራት ትችላለች» ብሏል የቶሮንቶ ግሎብና ሜል አምድ አዘጋጅ ጀፍሬ ሲምኘሰን።
በተባበሩት መንግሥታት ውስጥ ያላት የምርጫ ሪከርድ የሚያሳይ ከሆነ ካናዳ አንዳንዴ ለዩ.ኤስ የማትመች የአሜሪካ አገሮች የድርጅት አባል ትሆናለች።
በተባበሩት መንግሥታት ባለፈው ዓመት በተደረጉት ምርጫዎች ካናዳ በወቅቱ ከዩ.ኤስ ጋር በተመሳሳይ ድምፅ የሰጠችው 63 በመቶ ነበር።
ፈረንሳይ በወቅቱ ከዩ.ኤስ ጋር ተመሳሳይ ድምፅ የሰጠችው 76 በመቶ፣ ምዕራብ ጀርመን 79 በመቶ እንዲሁም እንግሊዝ 83 በመቶ ነበር።
መቀመጫው ዋሽንግተን የሆነው የክፍለ አህጉሩ ካውንስል፣ ሰፊ አስተሳሰብ ያለው የምርምር ቡድን፣ ዳይሬክተር ላሪ ቢርንሰ እንዳለው በአሜሪካ አገሮች ድርጅት ውስጥ የዩ.ኤስን አመራር ካናዳ ብትከተል ኖሮ የላቲን አሜሪካ አገሮች «ፍጹም ተስፋ ይቆርጡ ነበር።
«ላቲን አሜሪካውያን ካናዳን የሚመለከቷት ሉአላዊነታቸውን እንደምታከብርና ጣልቃ የማትገባ ኃይል እንደሆነች አድርገው ነው» ብሏል።
በአሜሪካውያን መካከል ሰላምና ኢኮኖሚያዊ ዕድገት እንዲፋጠን የሚጥረው የአሜሪካ አገሮች ድርጅት የወቅቱ የፖናማ ፖለቲካዊ ቀውስ መፍትሔ እንዲያገኝ ለማድረግ እየሞከረ ነው።
ኩባ ከአሜሪካ አገሮች ድርጅት አባልነት ታግዳለች፤ ግን የድርጅቱ አባላት ኩባ ወደ ድርጅቱ እንድትመለስ እየተወያዩበት ነው።
በዚህ ምዕተ ዓመት መጀመሪያ ናሚብ በረሃ ከአትላንቲክ ውቅያኖስ ጋር በሚገናኝበት አካባቢ በሚገኘው ድንቅ የአሸዋ ክምር የባሕር ዳርቻ አልማዝ የማውጫ ጊዜ ነበር።
ወንዶች የሚያንፀባርቀውን ማዕድን በመፈለግ በአሸዋው ላይ ይድሃሉ።
ማሊቡ ላይ ዛጐል የመሰብሰብ ያህል ቀላል ሥራ ነበር።
ወንዶቹ አሁንም አካፋና የእጅ ብሩሽ ይዘው የባሕሩን ዳርቻ እያሰሱ ናቸው።
ግን የደ ቢርስ የተዋሃደ የማዕድን የግል ኩባንያ ንብረት በሆነው 336 ግዙፍ መኪና ከተጓዙ በኋላ ነበር ለሥራው አስፈላጊ የሆኑት ሰዎች ሥራቸውን የሚጀምሩት።
ባለፈው ዓመት በእያንዳንዱ ካራት ወይም አንድ አምስተኛ ግራም 46 ቶን አሸዋ የሚሆን 934, 242 ካራት መልሶ ለመጠበቅ እንዲቻል 43 ሚሊዮን ቶን አሸዋ ከአንዱ የአሸዋ ክምር ወደ ሌላው ተወስዷል።
ኦ አዎን፣ አትላንቲክም 300 ያርድ ወደ ኋላው እንዲመለስ ተደርጓል።
«ከዚያ ማዶ እንቁ ካለ ወደዚያው እንሄዳለን» አለ የደ ቢርስ የኢንጅነሪንግ ሥራ አስኪያጅ ሌስ ጆንስ።
በሚጋረፈው ማዕበልና በሚሸሸው አሸዋ መካከል ክፍተት እንዲፈጠር በማድረግ በጣም አስቸጋሪ በሆነው የእንቁ ቁፋሮ በዓለም እጅግ የከበረው ድንጋይ ሳጥን ይገኛል።
በብዙ ምዕተ ዓመታት አሳምራ ላቀረበችልን እናት ተፈጥሮ ምስጋና ይድረሳትና---መጀመሪያ ደቡብ አፍሪካ በውስጥ የነበረውን የከበረ ድንጋይ ተሸክሞ ለሄደው የብርቱካናማው ወንዝ ገስጋሽ ውሃ ከዚያም ለውቅያኖሱ ቀዝቃዛ ማዕበል፣ በመጨረሻም ለበረሃው ደቃቅ ላልሆነ አሸዋ ምስጋና ይግባቸውና--98% የሚሆነው ገና ያልወጣው እንቁ የከበረ ድንጋይ ጥራት ያለው ነው።
ሌሎች ማዕድን አውጭዎች ብዙ ካራት ሊያወጡ ይችላሉ፤ ከእነዚህም ውስጥ ከፍተኛ መጠን ያላቸው ለኢንዱስትሪ ፍጆታ ይውላሉ።
ይህ ሀብት የተቀመጠበት ሳጥን በጣም ትልቅ ስለሆነ ባንክ ውስጥ የነበሩ ዕቃዎች በሚቀመጡበት ቦታ ማስቀመጥ ስለማይቻል ወደ ነበረበት እንዲመለስ ተደርጓል።
የባቡር ሠራተኛ ዛቻሪያስ ሌዋላ በ1908 ከአሸዋ ላይ መጀመሪያ እንቁ ካነሳ ከወር በኋላ ናሚቢያን የተቆጣጠሩት የጀርመን ቅኝ ገዥዎች ከብርቱካናማው ወንዝ በስተሰሜን 200 ማይል ያህል እና ከአትላንቲክ ውቅያኖስ 60 ማይል ገባ ብሎ የሚገኘውን በረሃ መያዛቸውን አወጁ።
ጀርመኖች በአንደኛው የዓለም ጦርነት ሲሸነፉ ናሚቢያን ለደቡብ አፍሪካ ለቀቁ፤ እንቁውን ደግሞ ለአንግሎ አሜካን ማኀበር ፓትራያርክ ለእርነስት ኦኘንሃይመርና ለደ ቢርስ ለቀቁ።
ዛሬ ከደ ቢርስ በብዙ ድካም ፈቃድ ካላገኘ በቀር በጥብቅ ከተከለከለው አካባቢ ማንም ሰው መግባት መውጣት አይችልም።
ስለሆነም የማዕድኑ ዞን ከአፍሪካ ውስጥ ምድረ በዳ መስሎ ይታያል።
የእንቁው ማዕድን ዘላለማዊ ይሆናል ተብሎ ባይታሰብም በናሚብ የአሸዋ ክምር ቦታዎች የተለቀቁ ከተሞች አልፎ አልፎ የታያሉ።
የማዕድኑ ዋና መሥሪያ ቤት ኦራንጅሙንድ 9000 ኗሪዎች ያሉበት ብቸኛው የማኀበሩ የበረሃ ገነት ነው።
ቀበሮች በሌሊት በመንገዱ ይዞራሉ፤ ረጅም ቀጥ ያለ ቀንድ ያላቸው ድኩላ የሚመስሉ እንስሳት ከሚርከፈከፈው ውሃ ለመጠጣት ከበረሃ ይመጣሉ።
በአብዛኛዎቹ ቀናት የበረሃው ሙቀትና የውቅያኖሱ ቅዝቃዜ ተዳምረው እንደ ረጠበ ጨርቅ ያለ ጭጋግ ይፈጥራሉ።
አቧራ የተሸከመው ነፋስ የሚያቆም አይመስልም።
እስካሁን ማዕድን አውጭዎች ከሁሉም የናሚቢያ ክፍሎች እንዲሁም ባለሙያዎች ደቡብ አፍሪካና ለንደን ከሚገኙ የደ ቢርስ ዋና መሥሪያ ቤቶች ይጐርፋሉ።
እና ኦራንጅሙንድ ከእንቁው ጐን ለጐን ሰዎችን በመሳቧ ትኰራለች።
ስድስት የቪድዮ መከራያ ሱቆች፣ ሶስት ምግብ ቤቶች፣ አንድ ሲኒማ ቤት፣ ከክሪኬት እስከ ቦውሊንግ ድረስ ብዙ ነገሮችን ያጠቃለሉ 34 የስፖርትና የመዝናኛ ክበቦች አሉ።
የኦራንጅሙንድ መኩሪያ የሆነው በዓለም ውስጥ ሰፊ የአሸዋ ወጥመድ ባለበት ቦታ 18 ቀዳዳ ያለው የጐልፍ ሜዳ ማዘጋጀት ነው።
ባለፈው ዓመት እየሞላ የሚሄደው የብርቱካናማው ወንዝ ሜዳውን ያጥለቀልቃል የሚል ሥጋት በማስከተሉ አትላንቲክን ወደ ኋላው እንዲመለስ ያደረገው ኤንጂነር ጐርፉን የሚያግድ ግንብ ለመሥራት ተጣደፈ።
«ለጐልፍ ሜዳችን ምንም ጥሩ ነገር የለም» አለ የማዕድን ማውጣቱ ኤንጂነር ቶኒ ጆርጅ።
በሚቀጥለው ወር በሚደረገው ምርጫ አገሪቷን ከደቡብ አፍሪካ ቁጥጥር አውጥቶ አዲሱ የናሚቢያ መንግስት በመቀጠልም ማዕድኑን በከፊል ይወርስ ይሆናል የሚል ሥጋት ቢኖርም የደ ቢርስ ኤንጂነሮች ማዕድኑን የማውጣት ጊዜ አሁን ከተገመተው ከ10 ዓመት ለሌላ 25 ዓመት ለማራዘም እየጣሩ ነው።
ከበረሃ የውጊያ ቦታ ላይ ከሰማይ በተተኮሱ መሣሪያዎች የተመቱ ይመስል ግዙፍ ማሽኖች በክምር አሸዋዎች መካከል ወድቀው ይገኛሉ።
በዘመናዊ መሣሪያ አካሄድ የሚሰራ የኤሌክትሪክ መጥረጊያ እንደ ጉንዳን-በል ትልቅ እንስሳት አሸዋውን ይመረምራሉ፤ ከመቀመጫ ይልቅ ባልዲ ያላቸው የመቆፈሪያ መሣሪያዎች ተደራርቦ የሚገኘውን የጥጥር አሸዋ ንጣፍ ሰርስረው ይገባሉ ሰንሰለቶችና አስተላላፊ ቀበቶዎች አሸዋውን ወደ ማጣሪያው ለማስተላለፍ ከባሕሩ ዳርቻ ከወዲያ ወዲህ ይሽከረከራሉ።
ከዚያም ወደ ውቅያኖሱ የገባ 600 ያርድ እርዝመትና 60 ያርድ ውፍረት ያለው ሰው ሠራሽ የባሕር ግንብ አለ።
የሚጋረፈውን ማዕበል ለመከላከል ከአሸዋ የተሠራው ግንብ ሌት ከቀን ዕድሳት ይደረግለታል።
ማዕድን ቁፈራው ከግንቡ ፊት ለፊት ሲጠናቀቅ ወደ ሰሜን አቅጣጫ እየቀጠለ ሄዷል።
ባሕሩን ለመከላከል የተሠራው አጋዥ ግንብ የወዳደቁ ዕቃዎች ማከማቻ መስሏል።
ኢንጂነሮች ማገጃውን ለማጠናከር በመጀመሪያ በብሎኬት ሠርተው ነበር፤ ግን ውቅያኖሱ እንደሚንሳፈፍ እንጨት እያንገላታ አስወገዳቸው።
ከዚያም አንድ ሰው ታይቶ በማይታወቅ መንገድ ማዕበሉን ያግዳሉ ብሎ ያሰባቸውን እንደ ቡልዶዘር ያሉ ከአገልግሎት ውጭ የሆኑ መሣሪያዎችን ለመጠቀም ወሰነ።
«መሣሪያቸው ለዚህ ዓይነቱ ተግባር ውሎ ያዩት የካተርፒላር ሰዎች ደስተኞች አልሆኑም» አለ ሚስተር ጆርጅ ትከሻውን እየነቀነቀ።
«ይህ ጥሩ ማስታወቂያ እንዳልሆነ ቆጠሩት።»
ይህን ሁሉ አዲስ የአሠራር ዘዴ ቢጠቀሙም በአሳፋሪ ሁኔታ «የአለት ንጣፍ ጠራጊዎች» እየተባሉ በተጠሩት፣ ቆፋሪዎችን ከኋላ እየተከታተሉ ላባቸውን በሚያፈሱት አካፋና ብሩሽ ከያዙ ሰዎች ተጠራርጐ የቀረ አብዛኛው እንቁ አሁንም ከአሸዋው ውስጥ ይገኛል።
ሰማያዊና ግራጫ ቱታ ለብሰው የሚደክሙት እንቁ በመፈለግ ዓይናቸውን ማፍዘዙን ትተው በመሬት ውስጥ ባሉት ጠባብ መሽዋለኪያዎች እየገቡ በጽዳት ሥራ ላይ እንዲያተኩሩ ይጠበቅባቸዋል።
ግን ሰልለው ካገኙ ኩባንያው ከእንቁው መሸጫ ዋግ አንድ ሶስተኛውን በጉርሻ ይሰጣቸዋል።
በኩባንያው የደመወዝ አከፋፈል እርከን ከዝቅተኛው ደረጃ የሚገኙ እነዚህ ሠራተኞች ለመስረቅ የሚገፋፋቸው ስሜት ለመግታት ይህ ጉርሻ ይረዳቸዋል፤ በስርቆት ወንጀል ከተከሰሱ የ15 ዓመት እስራት ይጠብቃቸዋል።
አሁንም ሠራተኞች አልፎ አልፎ አንድ ወይም ሁለት የከበረ ድንጋይ ደብቀው ለመውጣት ይሞክራሉ።
አንድ ሰው ከክራባቱ ማሠሪያ ውስጥ በርከት ያሉ እንቁዎችን ደብቆ ነበር።
አንድ ሰው ከጫማው ተረከዝ ቀዳዳ አበጅቶ ነበር።
አንድ ምግብ ሠራተኛ ከወተት ባልዲ በሥሩ በኩል እንቁ ደብቆ ይዞ ነበር።
ከፈታሾች ከማዕድኑ ደኀንነት ኤክስ-ሬይ ያመለጠ አንድም ሰው አልነበረም።
የምግብና የመድኃኒት አስተዳደር በቆርቆሮ ታሽጐ ለገበያ ከሚቀርበው ከቻይና እንጉዳይ ጋር በተያያዘ የምግብ መመረዝ ሁኔታ ስለተከሰተ ከቻይና የሚመጣውን እንጉዳይ ሙሉ በሙሉ ታግዷል።
የምግብና መድኃኒት አስተዳደር ትናንት እንደተናገረው «ቻይና ውስጥ እንጉዳይን እያሸገ በሚያወጣው ኢንዱስትሪ ውስጥ የምግብ መመረዝ ጉዳይ በጣም መስፋፋቱን ኤጀንሲው ገልጿል።»
የባክቴሪያ ብክለትን ለመከላከል «ተገቢ የሆነ የጽዳት ቁጥጥር እርምጃ ቻይና ውስጥ አስካልተወሰደ ድረስ» እንጉዳይን በጨው እየቀመመ በቆርቆሮ ወይም በካርቶን እያሸገ የሚልክ የቻይና ኢንዱስትሪ ውጤት ወደ ዩ.ኤስ እንደገባ ኤጀንሲው ፈጽሞ አይፈቅድም።
ሚሲሲፒ፣ ኒው ዮርክና ፔንሲልባንያ ውስጥ የተመረዘ እንጉዳይ በልተው 100 ሰዎች ከታመሙ በኋላ በግንቦት 19 የምግብና የመድኃኒት አስተዳደር 68-ኦውንስ በሚመዝኑ ቆርቆሮች ታሽጐ የነበረውን እንጉዳይ ከሽያጭ ውጪ እንዲሆኑ አድርጓል።
በተከታታይ በተካሄዱ የምርመራ ሙከራዎች ከተለያዩ የቻይና ፋብሪካዎች በትንንሽ ቆርቆሮዎች እየታሸጉ የሚወጡ የእንጉዳይ ውጤቶችም እንዲሁ በተመሳሳይ ሁኔታ የተበከሉ መሆናቸውን ኤጀንሲው ደርሶበታል።
ብክለቱ የተፈጠረው የአትክልት ምግቦች በቆርቆሮ በሚታሸጉበት ጊዜ የሚኖረውን ከፍተኛ ሙቀት ለመቋቋም የሚችል መርዝ በሚፈጥረው ስታፊሎኮኩስ በሚባለው የባክቴሪያ ዓይነት መሆኑ ታውቋል።
ስለ እንጉዳይ የሚያስታውሱ ሰዎች የመመረዙ ጉዳይ በመጋቢት መጀመሪያ ላይ መከሰቱን አስታከው ገልጸዋል።
በ1987 ቻይና $47 ሚሊዮን የሚያወጣ 65 ሚሊዮን ፖውንድ እንጉዳይ ለዩ.ኤስ ሸጣለች።
ዕቃው የተላከው ለሬስቶራንቶችና ለፒዘሪያዎች ለሚያቀርቡ ምግብ አከፋፋዮች ነበር።
ከዚህ ያለው የቻይና ኢምባሲ ቃል አቀባይ እንደተናገረው የእንጉዳይን ብክለት ለማቆም የቤጂንግ መንግሥት «በርካታ ወሳኝ እርምጃዎችን» መውሰዱንና ከዚህ ጋር የተያያዙ ጉዳዮችን ይበልጥ በመመርመር ላይ መሆኑን ገልጿል።
ችግሩ «በአጭር ጊዜ» መፍትሔ እንደሚያገኝ ተንብዮአል።
ጤናማ ባልሆነው የደቡብ አፍሪካ ሕብረተሰብ ውስጥ እየኖሩ የብርቱካናማው ሠራተኞች ማኀበር ተብሎ ከሚጠራውና ነጭ ቀለም ከተቀባው ዋና መሥሪያ ቤት ውጭ የሚገኙ ሁሉም ነገሮች የተለመደ ይመስላሉ።
በነጭ ገበሬ የሚነዳ ፒክ አኘ የጭነት መኪና በኋላው የጫናቸውን ጥቁር ሠራተኞች እያንገጫገጨ ይሄዳል።
ከኮንራዲስ ባሻገር ካለው የገበያ አዳራሽ አንድ ጥቁር ልጅ እቃዋን ጠቅልላ የያዘች አንዲት ጠና ያለች ነጭ ሴት ለመርዳት ይሯሯጣል።
አንድ መኪና ከታች መንገድ ሲደርስ ታጥፎ ወደ ሼል ቤንዚን ማደያ ሲሄድ በጥቁር ቤንዚን ቀጂዎች ተከበበ።
ነገር ግን ከሁሉም የበለጠ ረጅም ከሆነው ህንፃና በነጭ ከተቀባው ብርቱካናማው ሠራተኞች ቢሮ ውስጥ -- ከደች ተራማጅ ቤተክርስቲያንና ትምህርት ቤት በቀር -- የደቡብ አፍሪካ ንፁህ የዘረኝነት ሥርዓት ይካሔዳል።
በርካታ ነጭ የቢሮ ሠራተኞች ለማኀበሩ አባላት የሚላኩ ደብዳቤዎችን በፖስታ ያሽጋሉ።
ነጭ ሴቶች ቡናና ሻይ ያስተናግዳሉ፤ በኋላም ስኒዎቹን ያጥባሉ የስኒ ማስቀመጫዎቹን ይወለውላሉ።
ነጭ ልጆች በቅርጫት ያለውን ቆሻሻ ይደፋሉ፣ መስኮቶቹን ይወለውላሉ።
ጥቁር ሠራተኞች በፍጹም አይታዩም።
ወጥ ቤት ወይም መጋዘን ወይም መጻሕፍ መደብር ውስጥ የሉም።
«የራሳችን የሆነ ኀብረተሰብ እንዲኖረን ከፈለግን ሥራውን ሁሉ እኛው እራሳችን ለማከናወን ፈቃደኛ መሆን አለብን» ብለዋል የቀድሞው ጠቅላይ ሚኒስትርና በ1980 የተመሠረተው የብርቱካናማው ሠራተኞች መሪ ልጅ ሄንድሪክ ቬርወርድ።
በእርግጥም የራሳቸውን ኀብረተሰብ ይፈልጋሉ።
ጆሃንስበርግ የሕዝብ መዝናኛዎችን ለሁሉም ዘሮች ክፍት ካደረገች ዘንድ የኬኘን የነጮች የባሕር ዳርቻ በሙሉ በጥቁሮች እስከተጥለቀለቁ ድረስ፣ እንዲሁም የታገደውን የአፍሪካ ብሔራዊ ኮንግሬስ ሰባት መሪዎችን መንግሥት በመፍታቱ በቀሪው ደቡብ አፍሪካ ውስጥ የዘር መድልዎ ምሰሶዎች ይንኮታኮታሉ።
ግን ከዚህ በምሥራቅ ትራንስቫል የበቆሎ ማሳዎች መካከል በምትገኝ ጭር ያለች ከተማ በሞርገንዞን ውስጥ የኦሬንጅ ሠራተኞች ምሰሶዎቹን አጠንክረው ይዘዋል።
የኦሬንጅ ሠራተኞች -- ከደች ፈልሰው የመጡ  አፍሪካኒሮች ጀግና ከሆነው ከኔዘርላድ የኦሬንጅ ሠራተኞች የዘር መድልዎን የመጨረሻ አቋማቸው ያደረጉት።
እንግዲህ ከዚህ ላይ ነው የኦሬንጅ ሠራተኞች የዘር መድልዎን የመጨረሻ አቋማቸው ያደረጉት።
ሐሳባቸው ጥቁሮች የሌሉበት ከተማ መጀመሪያ መመሥረት ከዚያም አጠቃላዩን ሀገር መመሥረት ነው።
ይህ አፍሪካ ውስጥ የማይረባና ፍጹም ከንቱ የሆነ ጥረት ይመስላል።
የአባልነት መታወቂያ ያላቸው የኦሬንጅ ሠራተኞች 3000 ብቻ የመሆናቸው ሐቅ ወደ ዕብደት ደረጃ ያደርሳቸዋል።
ግን በአሁኗ ደቡብ አፍሪካ ሁሉንም ነጮች የያዘ የተወሰነ ክልል በመፍጠር የአፍሪካነር አገር መመሥረት የሚለው ሐሳባቸው ከአገሪቱ አምስት ሚሊዮን ነጮች አንድ ሶስተኛ ያህል የሚይዘው ቀኝ ክንፍ ዋና ፍላጐት ነው።
የአፍሪካነር ፈላስፋዎችና የሃይማኖት ሊቃውንት የነጮችን አገር ለመመሥረት ከረጂም ጊዜ ጀምረው ሲያሰላስሉ ቆይተዋል።
የኦሬንጅ ሠራተኞች ይህን ስብከት ወደ ተግባር እየለወጡት ነው።
ስለሆነም ቲ-ሸርቱና ጂንሱ በግሪስ የተበከለው ገበሬው ጆሃን ፊሸር በገዛ መሬቱ ላይ እየተንከባለለ መኪናውን ይጠግናል፣ ቡሎኑን ያጠብቃል።
ደቡብ አፍሪካ ውስጥ በአብዛኛዎቹ የእርሸ ቦታዎች መኪና የሚጠግኑት ጥቁር ሠራተኞች ናቸው።
ከዚህ ግን አይደለም።
ሚስተር ፊሸር ኘሎውስ የራሱን ማሳ ያርሳል፣ ማሽላውንና ሱፉን ይዘራል፣ እንዲሁም በጐቹን ይቀልባል።
ከፋይበር ግላስ ፋብሪካው በኋላ አራት ነጭ ሠራተኞች የውሃ ታንኮችን ይገጣጥማሉ፤ በትርፍ ሰዓታቸው ደግሞ ከመንገዱ ባሻገር የከተማ መኖሪያ ቤቶችን ይሠራሉ።
ከዋናው መንገድ አሊዳ ቬርውርደና ሴት ልጇ የልብስና የጨርቃጨርቅ ሲጠብቁ ይውሉና ለቀሪው ቤተሰብ ምግብ ለማዘጋጀት ወደ ቤታቸው ይገሰግሳሉ።
ከወንዙ ታች የኦሬንጅ ሠራተኞች አንድ ቡድን የጐልፍ መጫዎቻ ሜዳውን ለማጠናቀቅ ይሠራሉ።
ነጮች ራሳቸው የሚጫወቱበት ከሆነ እራሳቸው መሥራት አለባቸው በማለት የምክር አገልግሎት የሚሰጠው ኤንጂኒየር ዊለም ቫን ሂርደን ተናግሯል።
«እንደ ሕዝብ መኖር ከፈለግን» ይል ይህ ሰው «የአኗኗራችንን ሁኔታ መለወጥ አለብን።»
አፍሪካነር በሌሎች ላይ መተማመኑን ማቆም አለበት።
የዘር መድልዎን የተዋጣለት ለማድረግ በሚያደርጉት ጥረት የኦሬንጅ ሠራተኞች አብዛኛዎቹ የታደሉ ነጭ ደቡብ አፍሪካውያን ላለመቀበል የሚሞክሩትን ሐቅ አግኝተዋል፤ ይህም ሐቅ አንድ ጌታ በባሮቹ ላይ ተማምኖ እስከኖረ ድረስ ምንጊዜም ጌታ ሆኜ እኖራለሁ ብሎ መጠበቅ አይኖርበትም የሚለው ነበር።
«የዘር መድልዎ ማለት እርካሽ የጥቁር ጉልበትና ከዚህም ጋር ተያይዘው የሚሄዱ ድሎቶችን መፈለግ ከሆነ ግን ደግሞ ጥቁሮችን በማኀበራዊና ፖለቲካዊ ጉዳዮች ውስጥ እንዳይገቡ ለማግለል የምትፈልግ ከሆነ ስለዚህ እነዚህ ሁለት ተቃራኒ ጉዳዮች ለምንጊዜውም ሊቀጥሉ አይችሉም» ብሏል ሚስተር ቬርወርድ።
የዘር መድሎ መሐንዲስና ከ1958-1966 የደቡብ አፍሪካ ጠቅላይ ሚኒስትር የነበሩት የሟች አባቱ የሄንድሪክ ኤፍ ሼርውርድ ሥዕል ሥር ሳሎን ውስጥ ተቀምጦ ነበር።
ልጁ አዛጋ፣ አንድ ቦታ በዘር መድልዎ ላይ ትልቅ ስህተት ተሠርቷል፤ ዛሬ ነጮች መለያየትን ለመቆጣጠር እንኳን በጥቁሮች ላይ ይተማመናሉ።
«ጥቁር ሠራተኞችን ከማስወገድ ይልቅ በእነሱ ጉልበትን መጠቀምን እንደ መታደል በመቁጠር ሰዎች የመለያየት የተለየ አቅጣጫ ይዘዋል።
ግን የእኔ አባት የሚለው መለያየት ማለት እውነተኛ መለያየት ነው» አለ ልጁ።
የኦሬንጅ ሠራተኞች ከልባቸው ይናገራሉ።
«ደቡብ አፍሪካ ውስጥ ያለው ሁኔታ ከሞራል አንፃር የተሳሳተ ነው ከሚለው የዓለም አስተያየት ጋር እንስማማለን» አለ የኦሬንጅ ሠራተኞች ዋና ቁም ፀሐፊና ትንሽ መጽሄት አታሚ ፒተር ብሩወር።
«አንድም ከልብ መዋሐድ አሊያም ከልብ ማግለል ይኖርብናል።»
ሞርዜንዞን ለረጂም ጊዜ በአፍሪካነር መንግሥት ልዩ ይዞታ ሥር የቆየ መሬት ነበር።
እንደ ሚስተር ቬርውርድ አመለካከት ከሆነ የጥንቶቹ አፍሪካነር አቅኝዎች በምሥራቅ ትራንስቫል ከጠቁሮች ሳይቀር ቀድመው የሰፈሩ ሕዝቦች ነበሩ።
ስለዚህ ሞርጌንዞን በ1908 በአንድ ቡድን ሥር ሲጠቃለል የመሬቱ ባለቤት የነበረው ገበሬ ነጮች ብቻ በከተማ እንዲኖሩና ጥቁሮች ግን ከዚያ ሲሠሩ ውለው ማታ ግን ጥለው እንዲወጡ የሚያዝ ገደብ አወጣ።
ዛሬ ሞርጌንዞን 800 ነጮች የሚኖሩባትና ሁለት የተነጠፉ መንገዶች ያሏት ከተማ ናት።
በተሰነጣጠቀው የእግረኛ መንገድ ሳር በቅሏል፤ ብዙ ቤቶችና ሱቆችም ኦና ሆነዋል።
ጥቂት ፋብሪካዎች አሉ፤ ማዕድኖች የሉም።
ደቡብ አፍሪካ ውስጥ በማንኛውም ቦታ የዘር መድልዎን የሸረሸረው የሕዝብ ቆጠራ እንቅፋት ያልሆነበት የኦሬንጅ ሠራተኞች አዲሷን አገራቸውን ሊመሠርቱ የሚችሉበት ተስማሚ ቦታ ነበር።
እስካሁን 150 የኦሬንጅ ሠራተኞች ወደዚህ መጥተው ባለፉት ሶስት ዓመታት ወደ አንድ ሚሊዮን የሚጠጋ ዶላር በማውጣት ንብረት ገዝተዋል።
እስካሁን ፍጹምና አጠቃላይ የሆነ የማግለል ተግባር በተጨባጭ አይታይም።
ከከተማው ወሰን ትንሽ አለፍ ብሎ በአካባቢው በሙሉ 2000 ጥቁሮች ተቀጥረው የሚሠሩበት ሻንቲታውን አለ።
ሁሉንም ከሥራ ለማባረር የኦሬንጅ ሠራተኞች ዝንባሌ ቢኖራቸውም እነሱን ለመተው አይጣደፉም።
ከኦሬንጅ ሠራተኞች ቢሮ ትንሽ ከፍ ብሎ ከሚገኝ የባቡር ሐዲድ ጣቢያ የሚሠራ አንድ ጁላይ የሚባል ወጣት /በተወለደ ጊዜ የተሰጠው ስም ነው/ ነጭ ቀለም የተቀባውን ሕንፃ እያመለከተ እንደ እውነቱ ከሆነ «ከዚያ ለመግባት አይፈቀድልኝም፤ የማውቀው ይህንን ነው» ብሏል።
የኦሬንጅ ሠራተኞች ያልሆኑት 650 የሚሆኑ የአካባቢው ነጮች ከባድ ችግር ላይ ወድቀዋል።
የቻሉትን ያህል ቢሞክሩም ያለ ጥቁር ሠራተኞች ሕይወት የሚታሰብ አልሆነላቸውም።
«የማይቻል ነው፤ የማይቻል ነው» አሉ ለብዙ አሥርት ዓመታት የገበያ አዳራሹን ሥራ ሲያካሂዱ የቆዩት በዕድሜ የገፉት እነ ኮኖራዲስ።
«ያለ እነሱ እርዳታ ምንም መሥራት አንችልም» አለች ሚስስ ኮኖራዲ።
«ኦ አይቻልም።
እነሱ ያስፈልጉናል፤ እነሱን ስለሰጠንም አምላክን እናመሰግናለን።»
የሞርጌንዞን ከንቲባነት ጨምሮ የያዘው የሼል ቤንዚን ማደያ ባለቤት ሩዲ ቫን ዳይክ የኦሬንጅ ሠራተኞች ከተማይቱን የአገር መሣለቂያ በማድረጋቸው ተጨንቋል።
«እኛ እንድናደርግ የሚፈለግብን ነገር ሁሉ ተግባራዊ ሊሆን አይችል» አለ፣ ምንም ማድረግ አይቻልም፤ 16 ጥቁሮችን ቀጥሯል።
«16 ነጮችን ለመቅጠር አቅም የለኝም።
በዚህ ደመወዝ ለመሥራት መቀጠር የሚችል አፍሪካነር ቢኖር የገንዘብ አያየዝ የማያውቅ መሆን አለበት።»
ወደ ቬርውርድ ቤት ስንመለስ ሄንድሪክ ኤስ.አር ከሄንድሪክ ጀ.አር እራስጌ ሆኖ ወደታች ይመለከታል።
እንደልጅየው እምነት የደቡብ አፍሪካን ኀብረተሰብና ፖለቲካ ውህደት ወደ ኋላ መመለስ እንደማይቻል አፍሪካነሮች በመጨረሻ በተገነዘቡ ጊዜ ሞርጌንዞን ታሸበርቃለች።
«ለኀብረተሰባቸው እስከሚዋጉ ድረስ መጠበቅ እንደማይኖርባቸው ሕዝቦቻችንን እንገፋፋለን» አለ ሚስተር ቬርውርድ።
«አሁን ባለው ሕዝብ መሠረት ማንኛውም አዲስ መንግስት ከቁጥር የሚያስገባው ኃይል እንሆናለን።»
በመጓጓት የኦሬንጅ ሠራተኞችን የእሱ አባት ከሕግ ውጭ ካደረገው ከአፍሪካ ብሔራዊ ኮንግረስ ጋር ያወዳድራል።
የጥቁሮችን ምኞት የሚገድብ ሕግ እስካልወጣ ድረስ የአፍሪካ ብሔራዊ ኮንግሬስ ሊገታ አይችልም።
«በተመሳሳይ ሁኔታ የአፍሪካነሮችንም ሐሳብ የሚገታ መንግሥት የለም።»
የሚገፋፋ በመምሰሉ ይቅርታ ይጠይቃል።
«ተመልከቱ» አለ፤ «ቀሪው ደቡብ አፍሪካ የተለያዩ ስደተኛ ብሔረሰቦች ወይም ዘሮች ተቀላቅለው የሚኖርባት አገር እንድትሆን ከፈለጉ የእነሱ ምርጫ ነው።
እንተዋቸዋለን።
የራሳችንን ሻይ ለመጠጣት ብቻ ነው የምንፈልገው።»
ራሳቸውንም ሊያስተናግዱ ይችላሉ።
የከሸፈው የፓናማ መፈንቅለ መንግሥት መሪ ሻለቃ ሞይስስ ጊሮልዲ በተቀበረበት ጊዜ ሰውነቱ በብዙ ጥይት ተደብድቦ ቆስሏል፤ ጭንቅላቱ ተከስክሷል የእግሩ ቅልጥምና ጐድን አጥንቱ ደቋል።
እነዚህ የፓናማ መፈንቅለ መሪ የማኑኤል አንቶኒኦ ኖሬጋ የተለዩ ፊርማዎች/ምልክቶች/ ነበሩ።
ከፖናማ ሻለቃ -2000 ተገንጣይ ጦር ጠቅላይ ሰፈር ውስጥ የአማፂው መኮንን ለረጅም ጊዜ ህመም እየተሰማው በአሰቃቂ ሁኔታ እንዲሞት ሲደረግ ጄኔራል ኖሬጋ ራሳቸው በአካል በተገኙበት ፍፃሜውን ለማየት ቁጥጥር ያደርጉ እንደነበር የደኀንነት ሪፓርቶች የማየት መብት ያላቸው የዩ.ኤስ ባሥልጣን ተናግረዋል።
በንዴት ጡፈው፣ ለረጅም ጊዜ በሥካርና እምነት-በማጣት ተወጥሮ ሚስተር ኖሬጋ በመፈንቅለ መንግሥቱ የተሳተፉትን 70 ያህል ወታደሮቹን በሞት መቅጣቱ ፖናማ ከተማ ውስጥ የአስከሬን ማቃጠያ ቦታዎችንና ቀብሮችን ሲከታተሉ የነበሩት የዩ.ኤስ ባለሥልጣን ተናግረዋል።
አሁን በየምሽቱ የሚተኛበትን ቦታ ይቀያይራል፤ አንዳንዴ ደግሞ በየምሽቱ ከአንድ ጊዜ በላይ ይቀያይራል።
ምግቡ አብዛኛውን ጊዜ የሚዘጋጀው በሚያምናቸው ሴቶች ሲሆን---በቋሚ ዕቁባቱ በቪኪ አማዶና በእሷ እናት በኖርማ ነው።
ለተወሰነ ጊዜ የዋና ቢሮውን የተቆጣጠሩትን የኩዴታው አቀናባሪዎች ደውለው የእንኳን ደስ አላችሁ ምኞት የገለፁላቸውን የሰዎች ስም ዝርዝር እየሰበሰበ ነው።
ብዙ የሚገጥማቸው ጠላቶች አሉት።
ዩ.ኤስ እያመነታች የደገፈችው አመፅ ከተነሣ ከሁለት ሳምንታት ጀምሮ ሚስተር ኖሬጋ ሥልጣኑን ለማቆየት እጅግ አረመኔነቱንና ቀልጣፋነቱን አሳይቷል።
እስካሁን የከሸፈው መፈንቅለ መንግሥት ለዩ.ኤስ የውጭ ፖሊሲ ዋና አሳፋሪ ጉዳይ ቢሆንም እንዲያው በሚስተር ኖሬጋና በዋሽንግተን መካከል ለሶስት አሥርት ዓመታት ዘልቆ የቆየው ጊዜ ያለፈበት ግንኙነት የመጨረሻ ምዕራፍ ነበር።
በአደንዛዥ ዕፅ ወንጀል በየካቲት 1988 የቀረበበትን ክስ ተከትሎ ላለፉት ሁለት ዓመታት አሜሪካ በዚህ አምባገነን መሪ ላይ ያካሄደችው ጦርነት የዚያ ግንኙነት ቅርስ ነበር።
የአሜሪካ የውጭ ጉዳይ ፖሊሲ ኖሬጋን ለማጥፋት ቆርጦ ከመነሳቱ በፊት የፖናማ የረጂም ጊዜ ታሪክ ከሆነው የአድመኞችና የባሕር ላይ ወንበዴዎች ጉድጓድ ውስጥ እንዲወጡ መክረውት ነበር።
ባብዛኛው ላለፉት 30 ዓመታት ይመቹታል ተብለው ከታሰቡት አንዱ ጋብቻ ነበር።
ለምሳሌ በ1960 ሚስተር ኖሬጋ በፔሩ በልሁቃን ወታደራዊ አካዳሚ ውስጥ እጩ መኮንንና ለዩ.ኤስ መከላከያ ደኀንነት ኤጀንሲ የሥልጠና ላይ ሰላይ በነበረበት ጊዜ ሴተኛ አዳሪዋን አስገድዶ መድፈሩንና በጭካኔ መደብደቡን በማመኑ የሊማ ባለሥልጣናት በእሥር ላይ እንዲቆይ አድርገውት እንደነበር የወቅቱ የዩ.ኤስ መረጃ ይናገራል።
ሴትየዋ ልትሞት ነበር።
ግን የዩ.ኤስ ደኀንነት ከዚህ ሰላይዋ ጋር ያላትን ግንኙነት ማቋረጥ ወይም ከእጇ እንዳይወጣ ከማድረግ ይልቅ እንዲሁ ሪፖርቱን መዝግቦ አስቀመጠ።
ሚስተር ኖሬጋ ት/ቤት እያለ ግራ አዝማሚያ ካላቸው ጋር በመቀላቀሉ ያገኙት ጉርሻ ለዩ.ኤስ ጥቅም በጣም አስፈላጊ እንደሆነ ታመነበት።
ከዚያ ነጥብ በኋላ ዩ.ኤስ በፖናማውናያን ላይ የሚደርሰውን ችግር መቆጣጠር ጀመረች።
ዩ.ኤስ በርካታ አምባገነኖችን በጓደኝነት ትቀርብና በኋላ ጠላት ታደርጋቸዋለች፤ ግን ሁሉም ጠቃሚ አልነበሩም።
55 ዓመት ዕድሜ ኖሬጋ እንደ ኢራኑ ሻህ ለስላሳ አልነበረም፤ እንደ ኒካራጓው ኦናስታሲኦ ሶሞዛም ጨዋ አልነበረም፤ እንደ ፈርዲናድ ማርቆስም ንጉሠ ነገሥት አልነበረም ወይም እንደ ሃይቲው ቤቢ ዶክ ዱቫሊየር ደም የሚያፋስሱም አልነበረም።
አሁንም ከእነዚህ ሁሉ የላቀ ጥንካሬ አለው።
እናም ከፍላጐት የተነሣ ዩ.ኤስ ስህተት ልትሠራ ትችላለች፤ ሰውየውን ከሥልጣን ለማውረድ አሁንም ተስፋ አላት፤ ግን በእሱ በኩል የሚፈጸም አንድ ስህተት ለሞት ይዳርገዋል።
«ዩ.ኤስ አስካሁንም ለኖሬጋ ዝቅተኛ ግምት ትሰጣለት» አሉ የቀድሞ የፖናማ አምባሳደር አምብለር ሞስ።
«የመኖር ጥበብን ተክኖታል።»
ሚስተር ኖሬጋንን በመደገፍ ያሳለፈችውን ረጂም ታሪክ ስንመለከት አሁን ዩ.ኤስ የወሰደችው እርምጃ የእሱን ሕልውና የሚያስረዝም እንጂ የሚያሳጥር አይደለም።
በ1988 በፖናማ በደረሰው አደገኛ ኢኮኖሚያዊ ሁኔታ ሚስተር ኖሬጋ ሊወድቅ ተንገዳግዶ ነበር፤ ግን እየጨመረ የሄደው የውጭ ግፊት ብቻ ነበር ለጭቆናው ተጨማሪ ይቅርታ እንዲያገኝና ራሱ ባመጣው የተዛባ አስተዳደር ማምለጫ መንገድ የከፈተላቸው ብለዋል ሚስተር ሞስ።
«ዩ.ኤስ እጆቿን አጣጥፋ ብትቀመጥና ምንም ነገር ባትሠራ ኖሮ 1988ን ማለፍ ያዳግታት ነበር» በማለት ሞስ ተከራክረዋል።
ምናልባት ዋና የሆነው ነገር አምባገነኑ ዙፋኑን እንደያዘ እንዲቆይ ለማድረግ የሚስተር ኖሬጋ አጋሮች ሊያደፋፍሩት አንዳንዴም ሊያስገድዱት - ጣልቃ መግባታቸው ነበር።
አንድ የኮሎምቢያ የአደንዛዥ ዕፅ ዝውውር አለቃ ጉዳዩ በ1987 በመሰማት ላይ እንዳለ እንደተናገረው ጄኔራል ኖሬጋ የተመቻቸ የስደት ኑሮ ካገኘ አዛዥነቱን እንደሚለቅ፣ ከላዩ ላይ ስሙ የተቀረፀበት ከማሆጋኒ እንጨት የተሠራ አንድ እጅ ስፋት ያለው ሳጥን እንዲላክለት ከዩ.ኤስ ጋር እየተደራደረ ነው ብሏል።
«አጣብቂኝ ውስጥ ገብቷል» አሉ በኖሬጋ ላይ የተነሱትን የካቶሊክ ተቃዋሚዎች የመሩት አባ ፌርናንዶ ጓርዲያ።
«አሜሪካኖች ምንም መውጫ ቀዳዳ ሳይሰጡት ትተውታል።
ምንም ሌላ አማራጭ ባጣህበት ጊዜ ለመዋጋት ቀላል ነው።»
በውጊያው የሚያገኘው ዋና ጥቅም ስለአሜሪካ ዘዴና ድክመት የጠለቀ ዕውቀት ማግኘት ነው።
ኖሬጋ ብዙ ጊዜ ለጓደኞቹ ሲናገር ትኩረታቸው በአጭሩ ከሚቀጨው በትግል ውስጥ እምብዛም ትዕግሥት ከሌላቸው አሜሪካውያን ጋር ለመጋፈጥ ትዕግሥት ዋና መሣሪያ ነው ይላል።
ዩ.ኤስ ወጣቱን ቶኒ ኖሬጋን ያገኘችው ሊማ ውስጥ ኮሪሎስ ሚሊታሪ አካዳሚ የሁለተኛ ዓመት ተማሪ በነበረበት ወቅት በ1959 መገባደጃ ላይ እንደሆነ የዱሮው የዩ.ኤስ ደኀንነት ባለሥልጣን ተናግረዋል።
ግንኙነቱ የተፈጠረው በአንድ ወላጅ በኩል የኖሬጋ ወንድም በሆኑት ሉዊስ ካርሎስ ኖሬጋ ሁርታዶ ተብለው በሚጠሩት፣ መቀመጫቸው ፔሩ ሆኖ የፖናማ ዲኘሎማት በነበሩት ሰው አማካኝነት ነበር።
ሉዊስ ካርሎስ አሜሪካኖችን በመርዳት ማንኛውም ፓናማዊ መኮንን ከጥሩ የስራ ደረጃ ላይ እንደሚደርስ በማወቃቸው ቶኒ ከእሱ ጋር ከሚማሩ ተማሪዎች፣ ከሁሉም በላይ ከመኮንኖችና ከመምህራኑ የቀሰመውን የግራ ዝንባሌ በመጥቀስ ስለእሱ የሚገልጸውን ሪፖርት አስተላለፉ።
ሰላይ ተፈጠረ።
በጓደኞቹ ፖይንአኘል ፊት እየተባለ ለሚጠራው፣ ፊቱን ፈንጣጣ ለበላውና አጠር ቀጠን ላለው ኖሬጋ የሚያጓጓ ልምድ ነበር።
ከአባቱ ሠራተኛ በዲቃላነት ተወልዶ በፖናማ ሲቲ ማዕከላዊ ገበያ አካባቢ ባሉት ትራ መንገዶች አድጓል።
ቶኒ ከአብዛኛዎቹ እጩ መኮንኖች አራት ዓመት ይበልጥ ነበር፤ ወደ አካዳሚው ሊገባ የቻለውም ወንድሙ የልደት ሰርተፍኬቱን በተሳሳተ መንገድ አስተካክሎ ስለሰጠው ነበር።
ከፔሩውያን ጓደኞቹ በትምህርት የበላይነት ያለው አድርጐ ራሱን ይቆጥራል፤ አብዛኛዎቹ ጓደኞቹ ከሀብታም ቤተሰብ የተወለዱና በጥባጭ በመሆናቸውም ከፍተኛ ዲሲኘሊን ወዳለበት፣ እንደ ተሐድሶ ት/ቤት ዓይነት ሆኖ በፈረንሳይ-ሞዴል ወደ ተመሠረተው አካዳሚ የተላኩ ናቸው።
ወታደራዊ መለዮውን አድርጐ በደንብ የተተኮሰ ፈረንሳይ-ሠራሽ ዮኒፎርሙን ለብሶ ኖሬጋ በችግረኛ ሕይወቱ ውስጥ በጣም የተከበረና ከምንጊዜውም ይልቅ በጣም ኃይለኛ የሆነ መስሎ ተሰማው ሲሉ የወቅቱ ጓደኞቹ ተናገሩ።
«የሚሊታሪዝም አምልኮ ባለባትና መኮንኖች ከልዩ መብት ጋር እንደ ልሁቅ በሚቆጠሩባት አገር ውስጥ የወርቅ ቁልፎች ያሉት ያሸበረቀ ዩኒፎርም ለብሷል» በማለት ፔሩ ውስጥ የነበረው ጓደኛውና ከዚያም የዕድሜ ልክ ጓደኛው የሆነው ዳሪኤን አያላ ያለፈውን በማስታወስ ተናግሯል።
የሚስተር ኖሬጋ ከአሜሪካ የደኀንነት ኤጀንሲዎች ጋር የተመሠረተው ግንኙነት በ1966 ወይም በ1967 በኮንትራት መልክ የተከናወነ ነበር።
ቺሪኩይ ክፍለ ሀገር የጦር ሠፈር የእሱ አዛዥ መኮንን የነበረው ሻምበል ኦማር ቶሪጆስ ተንኮል የተሞላበት ሥራ ሰጠው፦ የተሰጠውም ሥራ ሚስተር ኖሬጋ የክፍለ ሀገሩን ዋና የደኀንነት አግልግሎት ያደራጃል የሚል ነበር።
የስለላው መዋቅር ሁለት ደንበኞችን ያስተናግዳል፤ የፖናማ መንግሥት በክልሉ ውስጥ የፖለቲካ ተቀናቃኞቹን ይቆጣጠራል፤ ዩ.ኤስ ደግሞ ባካስ፣ ዴል ቶሮስና ፑኤርቶ አርሙኤልስ ውስጥ በተባበሩት የፍራፍሬ ኮርፖሬሽን የሙዝ ተክል ሥር በተደራጁት ማኀበራት ውስጥ የኮሚኒስትን ተጽእኖ ፈለግ ትከታተላለች።
የተባበረው የፍራፍሬ ኮርፖሬሽን ለፖናማ ብሔራዊ ገቢ ከፍተኛ አስተዋጽኦ ከሚያደርጉት ሁለት ድርጅቶች አንዱ ነው።
ለማንኛውም የፖናማ መሪ የግል ፍላጐትን ማርካት ቅድሚያ የሚሰጠው ጉዳይ ነው።
የሚስተር ኖሬጋን የቅድሚያ ክፍያ በወር ከ50 እስከ 100ዶላር ነበር፤ ከዚህም በተጨማሪም አልፎ አልፎ የመጠጥና የሸቀጣ ሸቀጥ ስጦታ በአሜሪካ ፖስታ ቤት የገንዘብ ምንዛሪ በኩል ያገኛል።
ይህም በአሜሪካ የኑሮ ደረጃ መጠነኛ ክፍያ ነበር፤ ግን የሥራ ጓደኞቹ መኮንኖች እንደሚያስታውሱት በየወሩ ከ300 እስከ 400 ዶላር ድረስ ከሚሰጣቸው አነስተኛ የወር ደመወዝ ላይ ለኖሬጋ ይህ ሲጨመርለት ጤናማ በሆነ መልኩ ገቢውን ከፍ አድርጐለታል።
«ጥሩ አጋጥሞታል» በማለት ሚስተር ኖሬጋንና የሥራ እንቅስቃሴውን ይመራ የነበረው የቀድሞው የፖናማ ኮሎኔል አስታውሶ ተናግሯል።
«ሥልጣን እንዲያገኝ የረዳውን ፋይሉን አሳመረ። »
በ1964 ሻምበል ኖሬጋ የናሽናል ጋርድ ሥራ ያዘ---የችሪኩይ ክፍል ሀገር ዋና ከተማ በሆነች ዴቪድ ሲቲ የሕዝብ መጓጓዣ ፖሊስ ዋና አዛዥ ሆነ--- ይህም ለማደግ ለሚጓጓው ከፍተኛ ሰላይ እንደፈለገው ተስተካክሎ የተሠራለት ነበር።
መንጃ ፈቃድ በሚፈልጉ የታክሲና የአውቶብስ ሹፌሮች ላይ ጫና እየፈጠረ ተደብቆ የቆየ መረጃ አገኘ።
በአካባቢው ታዋቂ ከሆኑ ሰዎች ውስጥ የትኞቹ ሰክረው እንደነዱ፣ የትኞቹ ከዕቁባቶቻቸው ጋር እንደተገኙ አወቀ።
የማኀበራት መሪዎች ሜይ ዴይን በሰልፍ ለማክበር ሲያቅዱ መንግሥት አመፅ ይነሣል በማለት ሥጋት አድሮበት በነበረበት ጊዜ ይህ መረጃ በ1967 በፖናማ መንግሥት እጅግ ጠቃሚ እንደነበር ተረጋግጧል።
የአካባቢው ማኀበር መሪ ከምክትሉ ሚስት ጋር ተኝቶ እንደነበር ሚስተር ኖሬጋ አውቋል።
መረጃውን በበራሪ ወረቀት ጽፎ በተባበረው የፍራፍሬ ኩባንያ በሚተዳደረው በፒኤርቶ አርሙኤልስ ሙዝ ወደ ውጭ በምትልከው ከተማ ውስጥ በእጅ ተሰራጭቶ ሙሉ በሙሉ ተዳረሰ።
ይህ ዘመቻ የማኀበራት መሪዎችን ስለከፋፈላቸው መንግሥት እነሱን ለመቆጣጠር ቀላል ሆኖ አገኘው።
በኒው ዩርክ ከተማ ወደ ዋናው ቲያትር ቤት በሚወስደው ግራና ቀኝ መንገድ እንደሚታይ ቲያትር የሚቆጠር ነበር» በማለት ሚስተር ማርቲኒዝ አስታውሰው ይናገራሉ።
«ኖሬጋ ሁሉንም ተቆጣጠረው።
ሰውየው በጣም የሚደነቅ ነበር።
ኖሬጋ ጉቦ በመስጠትና ሰዎችን እንዲህ ላደርጋችሁ ነው እያለ በማስፈራራት ኤክስፐርት ነበር።
ይሁን እንጂ ቺሪኩይ ውስጥ በቆየባቸው ዓመታት ሚስተር ኖሬጋ መኮንንነቱን፣ ብልሹነቱንና ብልህነቱን አጋልጧል።
የአካባቢው ጠበቃ የሰብአዊ መብት ተከላካይ ሮድሪጐ ሚራንዳ አስታውሶ እንደተናገረው የእሱ ቢሮዎች ባሉበት ዳቪድ ውስጥ በ5ኛው ዞን ጋሪሰን ዋና መሥሪያ ቤት በሥካር የነበዘው ኖሬጋ በእሥረኞች ክፍል ገብቶ ጉብኝት ማድረጉን ገልጿል።
ሚስተር ኖሬጋ ሁሉም ልብሳቸውን እንዲያወልቁና በግቢው ዉስጥ እርቃናቸውን እንዲሮጡ አዟቸው ሲስቅባቸው ከቆየ በኋላ ወደ ቢሮው ተመልሷል።
«ሰዎች አንድ የሆነው ነገር አለ በማለት መደነቅ ጀመሩ» ብሏል ሚስተር ሚራንዳ የነበረውን ነገር በማስታወስ።
ግን በዚህ ሁሉ ጊዜ ውስጥ የዩ.ኤስ ወታደርን እስከተመለከተ ድረስ ሚስተር ኖሬጋ በሞዴልነት የሚቀርብ ምልምል ወታደር ነበር።
ፖናማ ውስጥ ፎርት ጉሊክ በመግባት በአሜሪካ መኮንኖች ስለደኀንነትና ስለፀረ-ደኀንነት ሥልጠና ለመውሰድ በጁላይ 1967 ፈረመ፤ የ1983 ቅጂ በዝርዝር እንደገለጸው ሚስተር ኖሬጋ ከዚያ ጀምሮ በምስጢር ተያዘ።
ሳይኮሎጂን ስለመጠቀም ኮርስ ለመውሰድ በዚያው ዓመት በሴኘቴምበር ወደ ፎርት ብራግ በረረ፤ ከዚያም «ወታደራዊ ደኀንነት ለመኮንኖች» የተባለ የሁለት ወር ኮርስ ለመካፈል ፖናማ ውስጥ ወደ አሜሪካ ት/ቤት ተመለሰ።
አንዳንድ የአሜሪካ መኮንኖች ዝግጁነቱንና ጥናት ወዳጅነቱን እንደታማኝነት ይቆጥሩት ነበር፤ ግን ይህን ያሉት በስህተት ነበር።
በሕዝብ ላይ አመኔታ በሌለው በአምባገነኑ መሪ ቶሪጆስ ላይ ከዓመት በፊት የመፈንቅለ መንግሥት ሙከራ በተደረገበት ጊዜ ለመደምሰስ ያስቻለውን ወሳኝ እርዳታ ካደረገለት በኋላ ኖሬጋ በ1970 በፖናማ ጂ-2 ተብሎ በሚጠራው መሥሪያ ቤት የደኀንነት ዋና ኃላፊ ሆኖ ተሾመ።
ከጄኔራል ቶሪጆስ ጋር የማይለይ ጥላና የፖናማን ምስጢር ሁሉ የሚይዝ ሆነ።
በአሁኑ ጊዜ ሌተናል ኮሎኔል የሆነው ኖሬጋ በር እያንኳኩ ከመጡት ከእስራኤል፣ ከታይዋንና ከሌሎች የደኀንነት አገልግሎቶች ጋር ይቅርና ከኩባም ጭምር ግንኙነቱን አስፋፉ።
የዩ.ኤስ ዲኘሎማቶች ኮሎኔል ኖሬጋ እንደ ጨረቃ እያበራ መሄዱን በመግለጽ ለሲ.አይ.ኤ ቅሬታቸውን በገለጹበት ወቅት የደኀንነት ኤክስፐርቶች ምንጊዜም አበክረው የሚናገሩት ታማኝነቱ በቅድሚያ ለአሜሪካ መሆኑን ነበር።
ቀደም ሲል በውጭ ጉዳይ ሚኒስቴር ውስጥ የኩባንና የዩ.ኤስን ተፃራሪ የደኀንነት ድርጅቶችን በአንድ ላይ ለማሰብ በነበረው ችሎታው ግብር የሚከፈለው የኪራይ ኮሎኔል እያልን እንጠራው ነበር» በማለት የሚስተር ኖሬጋን ሪፖርቶች ቀድመው ያነበቡ በአሜሪካ ስቴቶች መካከል ያሉ ጉዳዮችን የሚመለከቱ ምክትል ረዳት የውጭ ጉዳይ ሚኒስትር ፍራንሲስ ጀ. ማክኔል በማስታወስ ተናግረዋል።
«ለኩባ ከፍተኛ ቀረቤታ እንዳለው እየታወቀ የእኛ የደኀንነት ሰዎች እሱ ለሚያመጣቸው መረጃዎች ይህን ያህል ትኩረት መስጠታቸው እንዳንዶቻችንን ያስደንቀናል።»
በዚህ ገና ጅምር ደረጃ እንኳን አደንዛዥ ዕፅ ተጨማሪ ጭንቀት ፈጥሮብናል።
በኒክሰን አስተዳደር ጊዜ ከታሰሩት አደንዛዥ ዕፅ አስተላላፊዎች ጋር ጂ-2 ግንኙነት እስከመፍጠር ደረጃ በመድረሱ ስለ አደንዛዥ ዕፅ የወጣውን ሕግ ለማስከበር የተቋቋመውን አስተዳደር ተስፋ ከመቁረጥ ደረጃ አድርሶታል።
አንድ የአደንዛዥ ዕፅ ሕግ አስከባሪ አስተዳደር ኃላፊ ከኮሎኔል ኖሬጋ ጋር ለመዋዋል አምስት ምርጫዎችን ሲያቀርብለት አንዱ ምርጫ ሰው መግደል ነበር።
በወቅቱ የአደንዛዥ ዕፅ ሕግ አስከባሪ አስተዳደር ኃላፊ የነበሩት ጆን ኢንገርሶል የግድያዉን ዕቅድ እንዲቋረጥ አደረጉ።
ግን ኖሬጋን ጨምሮ የፖናማ ባለሥልጣናት ከአደንዛዥ ዕፅ ጋር ስላላቸው ግንኙነት አምባገነኑን ቶሪጆንስ ዩ.ኤስን ስላሳሰባት ጉዳይ ለመናገር የፈሩ ይመስላል።
ሚስተር ኢንገርሶል በኋላ እንዳስታወሱት ጄኔራል ቶሪጆንስ ዩ.ኤስን ስላሳሰባት ጉዳይ ለመናገር የፈሩ ይመስላል።
«ሁሉም ፈርተዋቸው ነበር» ብለዋል ሚስተር ኢንገርሶል»
በስልክ የሚደረጉ ንግግሮች በኤሌክትሮኒክስ እየተጠለፉ የተቀዱባቸውን ቴፖች ለዩ.ኤስ አርሚ 470 ወታደራዊ ደኀንነት ቡድን ከሚሠሩ ሶስት የሃምሳ አለቆች ይገዛ እንደነበር የዩ.ኤስ የደኀንነት አገልግሎት ከደረሰበት በኋላ በ1976 ሚስተር ኖሬጋ በከፍተኛ ደረጃ አስጊ እየሆነ መጣ።
ከቴፖቹ መካከል ከጄኔራል ቶሪጆስ የግል ስልክ ተጠልፈው የተቀዱም ይገኙባቸዋል።
«ከብስኩት ማስቀመጫ ላይ እጁን እንዳሳረፈ እጅ ከፍንጅ ያዝነው» አሉ የቀድሞው የሲ.አይ.ኤ ዳይሬክተር እስታንስፊልድ ተርነር።
ለመጀመሪያ ጊዜ ዩ.ኤስ ሚስተር ኖሬጋን ከደኀንነት ደመወዝ መክፈያ ዝርዝር ውስጥ ለመሠረዝ አሰበች-- እናም ጥንቃቄው በጣም የጠነከረ እንደነበር ሚስተር ተርነር ተናግረዋል።
በደኀንነት ዓለም ውስጥ መረጃ ለማግኘት ከፈለግክ በመረጃ ከተሞሉ ሰዎች ታገኛለህ።
ጥያቄው ከእነዚህ ብዙ መረጃ ካላቸው ሰዎች ጋር የተፈለገውን ጥብቅ ትስስር ቢኖርህም ምን ያህል ገንዘብ ይጠይቁሃል የሚለው ነው።
የደኀንነት ባለሥልጣናትን እስካሁን የሚያስጨንቃቸው ሚስተር ኖሬጋ ሌሎችን የሚያስቀይሙ መረጃዎችን የያዙ ቴፖችን ለኩባ ወይም ለሌሎች አገሮች ሸጦ ይሆናል የሚለው ጉዳይ ነው።
ሚስተር ተርነር በካርተር አስተዳደር መነሻ ላይ ዩ.ኤስ በኪራይ-ከሚሠራው ኮሎኔል ጋር ያላትን ኰንትራት ለመሠረዝ ብዙ ተጨንቀው ነበር።
ዩ.ኤስ ለችግሯ ወዲያው ምክንያት አገኘች፣ መሣሪያን በድብቅ የማስገባት ጉዳይ።
የደቡብ ፍሎሪዳ ሕግ አስከባሪዎች በሚስተር ስሞዛ የሚመራውን የኒካራጓ መንግሥት ለመገልበጥ ሙከራ ለሚያደርጉት የሳንዳኒስታ አመፀኞች በሕገ ወጥ መንገድ መሣሪያ አስገብታችኋል በሚል ወንጀል አምስት ፖናማውያንን ከሰዋል።
የሚስተር ኖሬጋ ቅርብ ጓደኞችና የንግድ ሸሪኮች ከሆኑት መካከል አንዱንም እንዲሁ ከሰዋል።
እናም መርማሪዎቹም በፍጥነት ወደራሱ ወደ ሚስተር ኖሬጋ ተቃርበዋል።
ግን በዚያ ጊዜ፣ በ1997 ዩ.ኤስ ለረጂም ጊዜ የቆየ የላቲን አሜሪካ ሰላይዋን የይስሙላ ቀረቤታ እያሳየችው ነበር።
ሚስተር ኖሬጋ ከፔንታጐን አቻው ጋር ለመወያየት ወደ ዋሽንግተን ለመብረር ዕቅድ አውጥቷል።
ዳዴ ካውንቲና የፌደራል ባለሥልጣናት በሚያሚ በኩል እንደሚበር በመገንዘባቸው የዩ.ኤስን አፈር እንደረገጠ ወዲያውኑ መሣሪያ በሕገ ወጥ መንገድ በማስገባቱ ወንጀል ለማሰር ዕቅድ አውጥተዋል።
በጁን ውስጥ አርብ ዕለት ነበር።
ፔንታጐን ዕቅዱን አጨናገፈው።
በወቅቱ የነበሩት ወታደራዊ መኮንኖች እንዳሉት አሜሪካውያን ተቀባዮቹ ፖሊስ እየጠበቀው መሆኑን የሚገልጽ ቃል ለሚስተር ኖሬጋ አስተላለፉለት።
ሰኞ ዕለት የየ.ኤስ ባለሥልጣናት ከፓናማ የወታደራዊ ቡድን አዛዥ አንድ የተለመደ ተራ መልእክት ደረሳቸው።
«በጤና መክንያት ሌተናል ኮሎኔል ኖሬጋ የዋሽንግተን ጉብኝቱን ለሌላ ጊዜ ወስኗል» ይላል መልእክቱ።
መርማሪዎቹ ሚያሚ ውስጥ ሌላ መሰናክል አጋጠማቸው።
በሚስተር ኖሬጋ ጓደኛ በሚስተር ዊትግራንና በሌሎቹ በኢራቁ ላይ ያቀረቡት ዋናው ክስ ቴክኒካዊ በሆነ ኑዳይ ተሰረዘ።
አሁን ግን የሚስተር ኖሬጋን ጓደኛ እንደገና ከመክሰስ ጋር 2 ሚሊዮን የሚያወጡ መሣሪያዎችን በሕገ ወጥ መንገድ በመሸጥ ጉዳይ የተሳተፈ መሆኑን በመግለጽ ራሱን ሚስተር ኖሬጋን ለመክሰስ ተዘጋጅተዋል።
የዩ.ኤስ ረዳት ጠበቃ የሆኑት ጀሮም ሳንፎርድ በጃኗሪ 1980 ሚያሚ ውስጥ ለአልኮል፣ ለሲጋራና ለመሣሪያ ቢሮ ከተመደቡት የፌደራል ቢሮ የምርመራ ወኪል ጋር ለመወያየት ተጠርተው ነበር።
ፖናማዊ አምባገነን ቶሪጆስ፣ እንደተነገራቸው፣ ከዋሽንግተን ውለታ ለማግኘት የኢራኑ ሻህ ፖናማ ውስጥ ጥገኝነት እንዲያገኙ ፈቅደዋል።
የሻሁን ደኀንነት ጉዳይ የሚስተር ኖሬጋ ጓደኛ ሚስተር ዊትግሪን እንደሚከታተሉ ለሚስተር ሳንፎርድ ተነግሯቸው ነበር።
እሱን -- ቢያንስ እንኳን ሚስተር ኖሬጋን መክሰስ ጥሩ ሐሳብ እንዳልሆነ ለሕግ አስከባሪው ተነግሮት ነበር።
ከሚስተር ሳንፎርድ ግፊት ካገኘ በኋላ የዩ.ኤስ ጠበቃ ጃክ ኢስኬናዚ ክሱ እንዲቀጥል እንዲያደርጉ ዋሽንግተን ውስጥ የፍርድ ሚኒስቴር ባለሥልጣናትን ተከራከሩ።
«እንደ አጋጣሚ ሆኖ» ይላል ሚስተር ኤስኬናዚ የጻፉት ደብዳቤ፤ «ሚያሚ ውስጥ ሕግን ተግባራዊ የምናደርግ ሰዎች የዮናይትድ ስቴትስን ሕጐች ተግባራዊ ለማድረግ ብዙ ጊዜ ስንሞክር እንገኛለን፤ ግን ከአንድ ላይ ተያይዞ የሚመጣውን ከእኛ ቁጥር ውጭ የሆነውን የውጭ ፖሊስም ስናሰላስል እንገኛለን።»
ደብዳቤው በስፋት ከቀረበው የክስ ማስታወሻ ጋር ሆኖ ጉዳዩ በራሱ እስኪሞት ድረስ ከፍርድ ባለሥልጣናት ጠረጴዛ ላይ ለወራት ተቀመጠ።
«እኔ እንደማስበው ወደፊት እንድንገፋበት ተፈቅዶልን ቢሆን ኖሮ አሁን ያጋጠመን ችግር አይኖርም ነበር» አሉ ሚስተር ሳንፎርድ።
«ጥፋተኛ ሆኖ ቢገኝ ኖሮ ልንገታው እንችል ነበር።»
የድሮ አለቃው ኦማር ቶሪጆስ ምክንያቱ ባልታወቀ ሁኔ በአውሮኘላን አደጋ ከሞተ በኋላ ለሁለት ዓመት ያህል መንገዱን ሲያደላድል ቆይቶ በኦገስት 1983 ሚስተር ኖሬጋ እንደ ጄኔራልና ዴ-ፋክቶ አምባገነን በመሆን የፖናማን መንግሥት ያዘ።
ወዲያውኑ ሚሊታሪው ሕጋዊና ሕጋዊ ያልሆኑ የንግድ ሥራዎችን በመቆጣጠር የለየለት ማፊያ ሆነ።
የሬጋን አስተዳደርም እንዲሁ የሚስተር ኖሬጋን ጂ-2 በደመወዝ መክፈያ ዝርዝር ውስጥ መልሶ አስገባው።
ክፍያውም በዓመት ውስጥ በአማካይ ወደ 200,000 ዶላር ሲሆን የሚያገኘውም ከዩ.ኤስ የመከላከያ ደኀንነት ኤጀንሲና ከሲ.አይ.ኤ ነበር።
ለዩ.ኤስ ደኀንነት ቢሠራም እንኳን ሚስተር ኖሬጋ ለዩ.ኤስ የሚያበረክተው እርዳታ እምብዛም ነበር።
በሪጋን ያስተዳደር ዘመን የንግድ ሥራውንና የደኀንነት ግንኙነቱን ከኩባና ከሳንዲኒስታ ጋር አስፋፋ።
ከኮሎምቢያ የአደንዛዥ ዕፅ ንግድ ኃላፊዎች ጋር በተደረገው የፖናማ መደበኛ የንገድ ሥራ አደረጃጀት ውስጥ መግባቱ በፍሎይ ካርልተን ተገለጸ። ፍሎይድ ካርልተን በአንድ ወቅት የሚስተር ኖሬጋ ፖይለት የነበረና በመጨረሻም ፖናማውያንን በአደንዛዥ ዕፅ ወንጀል በሚከሰው በዩ.ኤስ ግራንድ ጁራ /በሕዝብ ተመርጠው ፍርድ በሚቀመጡ 11 ሰዎች/ ፊት በመቅረብ የምስክርነት ቃሉን የሰጠ ነበር።
ግን ሚስተር ኖሬጋ የሬጋን ኋይት ሐውስ በእሱ ላይ እንደማይነሣ ተማምኖ ነበር ብሏል የእሱ የቅርብ አጋር ጆስ ብላንደን፤ ምክንያቱም የኢንሹራንስ ፖሊሲ ስላለው ነበር፤ ኒካራጓ ውስጥ በኮንትራ አመፅ እጁን ስላስገባ ነበር።
ሚስተር ብላንደን እንደሚለው ኮንትራስ ፖናማ ውስጥ ምስጢራዊ የሥልጠና ማዕከል እንዲያቋቁሙ ጄኔራሉ ፈቅዶላቸዋል።
እንዲሁም ሚስተር ኖሬጋ ከእራሱ የስለላ ተግባር ከሚያከናውኑት ውስጥ ደኀንነቶችን ወደ ኒካራጓ ዋና ከተማ ወደ ማናጓ ውስጥ አስገብቷል።
እናም ቢያንስ አንድ ጊዜ፣ በ1985 የጸደይ ወራት ኒካራጓ ውስጥ በሳንዳኒስታ የጦር መሣሪያ ግምጃ ቤት ላይ የሻጥር ጥቃት እንዲያደራጁ እረድቷል።
ለኮንትራ ዓላማ የሚሰጠው ድጋፍ የተወሰነ ቢሆንም በሬጋን አስተዳደር ውስጥ ዋና ተከላካዮችን ለማፍራት በቂው ነበር ብሏል በሴኔቱ ደኀንነት ኮሚቴ የሚያገለግለው የቬርሞንት ዴሞክራት ሴኔተር ፖትሪክ ሊሃይ።
«ኖሬጋ የዩ.ኤስ የደኀንነት ኤጀንሲዎችንና የዩ.ኤስ መንግሥትን እንደ ቫይኦሊን ተጫውቶባቸዋል»።
በ1984 የተፈጸመ አንድ ድርጊት ሚስተር ኖሬጋ ከዋሽንግተን ጋር ይህን ዓይነት ተጽዕኖ ይዞ ለመቆየት ያስቻለውን አንድ ተጨማሪ ዘዴ ይጠቁማል--የዩ.ኤስ ባለሥልጣናትን በማግባባት።
የኮስታሪካ አምባሳደር ከርቲን ዊንድሶር እንደሚያስታውሰው በሳምንቱ መጨረሻ በጥልቅ ባሕር ውስጥ አሳ ለማስገርና ስለ አስዋራ ባሕረገብ መሬት «ፍጹም ጥብቅ የሆነ ውይይት ለማድረግ» በሚስተር ኖሬጋ ወንድም ሉዊስ ካርሎስ ወደ ፖናማ እንዲሄድ ተጋብዞ ነበር።
ሚስተር ዊንድሶር ስለግብዣው በፖናማ ለዩ.ኤስ አምባሳደር ለአቨሬት ኢ. ብሪግስ ነግሮት ነበር።
«ብሪግስ ጮኸ» አለ ዊንድሶር አስታወሰ።
እሱ እንዳለው «ማር የተቀባ ወጥመድ» እንዳዘጋጀለትና በዚያም ሚስተረ ኖሬጋ ፈንጠዝያ ውስጥ ከትቶ ድርጊቱን «በቪዲዮ እና በድምፅ» ለመቅዳት ተዘጋጅቶ እንደነበር ሚስተር ብሪግስ ነግሮታል።
ሚስተር ብሪግስ በብሔራዊ ደኀንነት ምክር ቤት ይዞት የነበረውን ሥልጣን በገዛ ፍቃዱ ከለቀቀ በኋላ በእረፍት ላይ ስለነበር አስተያየት ለመስጠት ሊገኝ አልቻለም።
የሚስተር ኖሬጋ ፖለቲካዊ ችግር እየገፋ ሲመጣ የአሜሪካን ድጋፍ ለማግኘት ካለው ግልጽ ሙከራ አንፃር ለኮንትራስ የሚያደርገውም ድጋፍ እየጨመረ መጣ።
ለምሳሌ በሜይ 1984 የፖናማ ምርጫ ጊዜ የእሱ ገዥው ፖርቲ በስርቆት እንዲያሸንፍ አድርጓል።
ግን ልክ ከአንድ ወር በኋላ ለኮንትራ መሪ 100000 ዶላር አስተዋጽኦ እንዳደረገ ዋሽንግተን ዲ.ሲ ውስጥ የኦሊቨር ኖርዝ የወንጀል ጉዳይ በሚታይበት ወቅት ያወጣው ሠነድ ያሳያል።
ቢሆንም ፖለቲካዊ ችግሩ እየተባባሰ መጥቷል።
ሚስተር ኖሬጋ የሱን የታወቀ የፖለቲካ ተፎካካሪና አደንዛዥ ዕፅ በማስተላለፍ ወንጀል በሕዝብ ፊት በሚስተር ኖሬጋ ላይ እጣቱን የቀሰረውን የመጀመሪያ ሰው ሁጐ እስፓዳፎራ አንገቱን ተቆርጦ እንዲሞት በ1985 ትዕዛዝ በመስጠቱ ተከሶ ነበር።
ከዚያም ከዩ.ኤስ ጋር የጠበቀ ቀረቤታ የነበረው የቀድሞው የዓለም ባንክ ባለሥልጣን ፕሬዚዳንት ኒኮላስ አርደቶ ባርሌታ ግድያውን የሚመረምር ኮሚሲዩን እንዲቋቋም ሙከራ ካደረገ በኋላ ከሥልጣኑ እንዲወርድ አድርጐታል።
እናም በዚህ ሁሉ ጊዜ የፖናማ የዕዳ ችግር እየተከመረ ሄዷል።
ሚስተር ኖሬጋ ተስፋ እየቆረጠ ሄደ።
በ1986 መገባደጃ ላይ ዩ.ኤስ እምቢ አትለኝም ብሎ ያሰበውን ድርድር አቀረበ።
ለኖርዝ የወንጀል ጉዳይ ፍ/ቤት የቀረበው ጠቅለል ያለ የመንግሥት ሰነድ የተደረሰበትን ስምምነት ዘርዝሮ እንደገለጸው ሚስተር ኖሬጋ የተደራደረው የሳንዳኒስታንን መሪ ሊገድልና በዚህም ልዋጭ «የኖሬጋ ምስል ንጹህ እንዲሆን ለመርዳትና ለፖናማ መከላከያ ኃይል /አሜሪካ/ በጦር መሣሪያ ሽያጭ ላይ የጣለችውን እገዳ እንድታነሣ ቃል እንድትገባለት» ነበር።
ኦሊቨር ኖርዘን የሚመለከተው ሰነድ ሲያብራራ «የዩ.ኤስ ሕግ እንዲህ ዓይነቱን ድርጊት እንደሚከለክል ኖርዝ ለኖሬጋ ተወካይ ነግሮታል» ይላል።
ተወካዮም መልስ ሲሰጥ ኖሬጋ ልክ ባለፈው ዓመት የሳንዳኒስታን የጦር መሣሪያ ግምጃ ቤት ለማፈንዳት /ለዩ.ኤስ/ እርዳታ እንዳደረገው ሁሉ ኖሬጋ ኒካራጓ ውስጥ ከፍተኛ ንብረት ስላለው ብዙ ጠቃሚ ነገሮችን ሊፈጸም ይችላል ብሏል።
ኮሎኔል ኖርዝ ይህን ልመና ለበላዮቹና ለውጭ ጉዳይ እረዳት ሚኒስት ለኢሊኦት አብራም አቅርበዋል፤ ኢሊኦት አብራምም ለውጭ ጉዳይ ሚኒስር ለጆርጅ ሹልዝ አስተላልፈዋል።
ሚስተር ኖሬጋ ያቀረበው ሐሳብ ውድቅ ሆኗል።
ሚስተር ሹልዝም ጄኔራሉ የተበከለ ምስሉን ሊያድስ የሚችለው ራሱ ብቻ መሆኑ እንዲነገረው ለሚስተር አብራም እቅጩን ተናግረዋል።
ጋብቻው ሊፈርስ ከጫፍ ደርሷል።
በሳምንታት ውስጥ ግልጽ የሆነው የኢራን-ኮንትራ አሳፋሪ ድርጊት የኖሬጋን የኢንሹራንስ ፖሊሲ አስወግዶትል።
የሲ.አይ.ኤ ዳይሬክተር የዊሊያም ካሴይ ሞትና የኦሊቨር ኖርዝ በፈቃዳቸው ሥራቸውን መልቀቃቸው የፀረ-ኖሬጋ ፖለቲካዊ ኃይሎች ተሰሚነት እንዲያገኙ አድርጓቸዋል።
ሚስተር ኖሬጋ የ1984ን ምርጫ በስርቆት በማሸነፉና ሚስተር እስፖዳፎራና ሚስተር ቶሪጆስ እንዲገደሉ በማዘዙ የቀድሞው የእሱ ከፍተኛ መኮንን የነበረው ዲያዝ ሄሬራ በማሳጣቱ ምክንያት በጁን 1987 በእሱ ላይ የተነሣው የሕዝብ አመፅ በዚህ ላይ ያተኮረ ነበር።
ጥቂት የአሜሪካ ባለሥልጣናት ከእንግዲህ ለእሱ ለመቆም ፈቃደኞች አይደሉም።
ሚያሚ ውስጥ ጠበቆች - በዚህ ጊዜ ያለምንም መሰናክል - በፌብሯሪ 1988 በአደንዛዥ ዕፅ በሠራው ወንጀል ክስ ሊመሠርቱበት እየተዘጋጁ ነበር።
በሜይ 1988 እሱ በፈቃዱ ከሥልጣኑ ከወረደ በምትኩ ዩ.ኤስ በእሱ ላይ ያቀረበችውን ክስ እንድትሠርዝ በቀረበው ሐሳብ ላይ ከአሜሪካ ባለሥልጣናት ጋር ድርድር በሚያደርጉበት ወቅት ሚስትር ኖሬጋ ለብዙ ዓመታት ሲረዳቸው የቆዩት አሜሪካውያን እንዴት በእሱ ላይ እንደተነሱ በሐዘን ተውጦ ብዙ ጊዜ ጠይቋል።
አሁን ሁለቱም ወገን--ዩ.ኤስም ሆነች ሚስተር ኖሬጋ--ቀላል መንገድ አላቸው።
ፕሬዚዳንት ቡሽ እሱን ለፍርድ ለማቅረብ ምለዋል።
ሚስተር ኖሬጋ ሥልጣኑን ጨብጦ ከመቆየት በቀር ምንም አማራጭ እንደሌለው አምኗል።
የጥሎ ማለፍ ጦርነት ነው---ምናልባትም እስከ ሕይወት ፍጻሜ ድረስ።
በመጨረሻም፣ በደንብ ታስቦበት ግን በተሳሳተ የውጭ ኃይል የተፈጠረው የፍራንክንስቴን ጭራቅ የሚስተር ኖሬጋ የፖለቲካ ተመጣጣኝ ነውን?
በፍጹም አይደለም በማለት ሴኔተር ሊኃይ ተከራከሩ።
«የአጭር ጊዜ ትርፍ ለማግኘት ሰዎች ከእሱ ጋር ተቻችለው ለመኖር ፈቃደኞች ነበሩ።
ይህም ከኃይል ላይ ኃይል እየጨመረ እንዲሄድ እረድቶታል።
«የመገብነውን ያህል የፈጠርነው አይመስለኝም፤ አሳድገነዋል፣ የታወቀና ጠንካራ እንዲሆን አድርገነዋል።»
የደቡብ አፍሪካ አገሮች ዝሆኖችን ስለመንከባከብ ብዙ ያውቃሉ፤ መንጋዎቻቸው እየተበራከቱ ናቸው።
ግን የአዉሮፖና የሰሜን አሜሪካ አገሮች የተሻለ እንደሚያውቁ ወስነዋል።
በዚህ ሳምንት ለውዛኔ ውስጥ በተደረገው የተባበሩት መንግሥታት ስብሰባ ላይ የአካባቢው ፖሊሲ እንዲለወጥ የሚጠይቅ ዓለምአቀፋዊ የዝሆን ጥርስ እገዳ ጥሏል።
የዝምባብዌ ልኡካን «የተጣለው ማዕቀብ ዝሆን እንዲጠፋ የሚያደርግ ነው» በማለት ተከራክረዋል።
መንጋውን ለመጠበቅ ሕጋዊ የእርባታ ፈቃድ ያላቸው ሰዎች ከሥራቸው ይፈናቀላሉ።
ሕገወጥ አዳኞች ኅቡዕ ንግዱን ይቆጣጠሩታል።
በርካታ ልኡካን አስታራቂ ሐሳብ ለማምጣት ፈቃደኞች ነበሩ። ነገር ግን የዮ.ኤስ ልኩክ ኮንስታንስ ሃሪማንና ሌሎችም በኃይል ውድቅ አደረጉት።
ከአንደኛው ዓለም የመጡትና ዘግሪንስ የተባሉት በስምምነት ሳይሆን ከሞራል አንፃር እንዲወሰን ፈልገው ነበር።
መልካም አጋጣሚ ሆኖ የደቡብ አፍሪካ አገሮች ሉዓላዊነታቸውን ሙሉ በሙሉ አሳልፈው አልሰጡም።
አንድ የዝምባብዌ ልኡክ ፊቱን ኮሶ አስመስሎ «ስዊዘርላንድ የተሠራ» መፍትሔ ነው ብሎ ለተናገረው ክብር እንደማይሰጡት አምስት አገሮች ገልጸዋል።
በእርግጥ ጥቂት ቅር የተሰኙ ይመስላል።
የዚምባብዌ የዱር እንስሳት ክፍል ዳይሬክተር የተፈጥሮ ሀብት እንዲጠበቅ የሚከራከሩ አሜሪካውያንን «ስለአፍሪካ ምንም የማያውቁ ትንንሽ ወፍራም ቡችሎች» በማለት ገልጸዋቸዋል።
ጥሩ አይደለም፤ ሁሉም ወፍራሞች አይደሉም።
የሶቪየት መሪ ሚክሃየል ጐርባቾቭ ለአጋጠማቸው በርካታ ችግሮች ላደረገው አስተዋጽኦ ጋዜጣውን በመውቀስና አንድ ላላ ያለ አቋም ያለው አዘጋጅ ሥራውን እንዲለቅ ሐሳብ በማቅረብ የሀገሪቱ ለውጥ አራማጅ ጋዜጣ ወደ ሥራው እንዲመለስ ይፈልጋሉ።
ጐርቫቾቭ ከሶቭየት ብሔራዊ አዘጋጆችና ከሚዲያ ባለሥልጣናት ጋር አርብ ዕለት ባደረጉት ስብሰባ ያቀረቡት ትችት በአገሪቷ ላይ እየተቆለለ በመጣው ችግር ላይ ያላቸውን ከፍተኛ ሥጋት የሚጠቁም ነው።
በስብሰባው የተሳተፉት ሰዎች እንዳሉት የግልጽነት ፖሊሲያቸው-ግላስኖስት-እንዲያበቃ አጥብቀው አልተከራከሩም።
ነገር ግን ጋዜጠኞች በሚያቀርቧቸው ዘገባዎች ከፍተኛ ኃላፊነት ያለባቸው መሆናቸውን እንዲያሳዩና ስለተሐድሶው የሚሰጡትን ትችት እንዲቀንሱ ግልጽ አድርገዋል።
አስተያየት የሰጡባቸው ጉዳዮች ታትመው አልወጡም፤ ለወደፊቱም ስለመታተማቸው ምንም መመሪያ አልተሰጠንም በማለት አዘጋጆቹ ገልፀዋል።
ከዜና ማሠራጫ አውታሮች እና ከሌሎች ቡድኖች ጋር ቀደም ሲል የተካሄዱት የዚህ ዓይነት ስብሰባዎች ዘገባዎች ለጥቂት ቀናት ከተጓተቱ በኋላ ታትመው ወጥተዋል።
በመንግሥት ቁጥጥር ሥር ለነበረው ሚዲያ ለመተቸትና ለመዘገብ ከፍተኛ ነፃነት ቢሰጥም እንኳን ጐርባቾቭና ሌሎች የሶቭየት መሪዎች አሁንም ጋዜጦችንና ቴሌቪዥኖችን እንደፈለጉት የሚጠቀሙባቸው የፕሮፖጋንዳ መሣሪያዎች አድርገው ይቆጥሯቸዋል።
በስብሰባው የነበሩ ተሳታፊዎችና በኃላም ከአዘጋጆቻቸው መመሪያ የተሰጣቸው ጋዜጠኞች እንደተናገሩት ጋዜጠኞች የተፈጠረውን አገራዊ የሐዘንና የትካዜ ስሜት በማራገባቸው ጐርባቾቭ ወቅሰዋቸዋል።
በተለይም ሶቭየት ኀብረት ውስጥ መፈንቅለ መንግሥት ወይም የዕርስ-በርስ ጦርነት ሊነሳ ይችላል በማለት በግልጽ የሚተነትኑ አንዳንድ ጽሑፎች በዚህ የበጋ ወራት በመውጣታቸው ቅሬታቸውን ገልጸው ወደፊት እጥረት እንደሚፈጠር የሚገልጹ ጽሁፎችን በማውጣት ሕዝቡ ተደናግጦ ሸቀጦችን ለመግዛት እንዲሯሯጥ በማድረጋቸው ሚዲያውን ወንጅለዋል።
ዕለታዊውን ኢዝቬስቲያንና ሳምንታዊውን አርጊዮሜንቲ-አይ-ፋክቲ የተባሉ ጋዜጦችን እንዲሁም ኮሚኒስት ፖርቲውን በመንቀፍ ጽሑፎችን ባወጣው ዋና የለውጥ አራማጁ ታሪክ ፀሐፊ ዩሪ አፋናሴቭ ላይ በጣም የሚከነክን ትችት አቅርበዋል።
ጐርባቾቭ ከተናገሯቸው መሀከል የአፋኔስቭን በፖርቲው ውስጥ ስለመቆየት አለመቆየታቸው ጥያቄ አቅርበዋል።
ሁለት ሰዓት የሚጠጋውን ስብሰባ አብዛኛዎቹ የገዥው ፖርቲ ቢሮ አባላት ተገኝተውበታል።
ከሶቭየቱ መሪ በቀር ሌላ ተናጋሪ አልነበረም፤ ነቀፋ የደረሰባቸውም እራሳቸውን ለመከላከል ዕድል አልተሰጣቸውም።
አዘጋጅ ያልነበሩት አፋናሲቭ በስብሰባው አልተሳተፉም።
ተሳታፊዎቹ እንደሚሉት ሚስተር ጐርባቾቭ በተለይ አርጉሜንቲ አይ ፋክቲ የሚለው ጋዜጣ በዚህ ወር እትሙ የመጀመሪያ ገጹ የሶቭየት ፖርላማ አባላት በሕዝብ ዘንድ ያላቸውን ተቀባይነት በመፈተሽ ባወጣው ጽሑፍ በጣም ተበሳጭተው ነበር።
ጽሑፉ የተመሠረተው 1500 አንባቢዎች የጻፏቸውን ደብዳቤዎች በማጠናቀር ሲሆን ጐርባቾቭ ራሳቸው የሰነዘሯቸውን አንዳንድ ትችቶች የያዘ ነበር።
አንባቢዎች የእሳቸውን ሚና አዎንታዊና አሉታዊ መልኩ የገመገሙ መሆናቸውን ጋዜጣው ገልጿል።
«ራሳቸውን በመቆጣጠራቸው፣ በትህትናቸው፣ በባህላቸውና ተናጋሪው እስከሚጨርስ ድረስ በማዳመጣቸው» የሶቭየቱን መሪ ብዙዎቹ እንዳመሰገኗቸው ጋዜጣው አትቷል።
ይሁን እንጂ «የእሳቸውን ሐሳብ በሌሎች ምክትሎቻቸው ላይ በመጫናቸው፣ በሌሎች ንግግሮች ላይ ትርጓሜ በመስጠታቸውና፣ አማራጭ ተወዳዳሪዎች ሳይኖሩ ምርጫ በማካሄዳቸው፣ በምርጫው ሂደት ጫና ማሳደራቸውና በፖርላማው የቀኝና የግራ ክንፍ መካከል ከወዲያ ወዲህ በማለታቸው» ሌሎች ነቅፈዋቸዋል።
አንባቢዎች የተናገሩትን ጠቅሶ ጋዜጣው ሲያትት እነዚህ ሁሉ «ሥልጣናቸው በጣም እንዲዳከም አድርገዋል።»
በዚህም ምክንያት ሳይሆን አይቀርም የሶቭየቱ መሪ ለአርጊዩሜንቲ-ኢ-ፋክቲይ አዘጋጅ ቫያቼስላቭ ስታርኮቭ ሥራውን በፋቃዱ እንዲለቅ ሐሳብ ያቀረቡት።
አዘጋጅ እስታርኮቭ ለሥራ ባልደረቦቹ ያስተላለፈው አስተያየት ጋዜጣው ላይ ቁጣንና መራራነትን አስነስቷል።
ሚስተር እስታርኮቭ የክሬምሊን ርዕዮተዓለም ዋና ኃላፊ የሆነውን ቫዲም መድቬዴቭን በቅርቡ እንዲያነጋግር ተጠርቷል፤ እናም ከሥራው ይባረር እንደሆነ ያኔ ያውቀዋል።
ኢዝቬስታያ ባለፈው ረቡዕ በመጀመሪያው ገጹ በፖርላማው ተግባራት ላይ ኃይለኛ አስተያየት ይዞ በወጣው ጽሑፍ ተተችቷል።
«ውይይቱ በሠለጠነ መንገድ የሐሳብ ልውውጥ የታየበት ሳይሆን በሞላ ጐደል ረብሻ ይመስል ነበር» በማለት በግል-ዘርፉ በኀብረት ሥራ እንቅስቃሴ ላይ የተደረገውን የውይይት ደረጃ ነቅፏል።
በአብዛኛው ፓርላማው መጠነኛ ውይይት አድርጐ አዲስ ሕግ የሚያፀድቅበትን ፍጥነት ከጥያቄ ውስጥ አስገብቷል።
የኢዝቬስቲያ አዘጋጅ ኢቫን ላኘቴቭ ለውጭ ጋዜጠኞች እንደተናገረው የጐርባቾቭን ነቀፋ ዝቅ አድርጐ ለማሳየት እንደፈለገና ግን የእሱ ጋዜጣ እንደተመሰገነ አምኖ መቀበሉን ተናግሯል።
የአካባቢው ባለሥልጣናት የዋጋ ጣራ እንዲያወጡና እጥረት ያጋጥማል ተብለው «የተገመቱ» ሸቀጦችን በመጠኑ በማቅረብ በመንግሥት ከተተመነው ዋጋ በላይ ለመሸጥ የሚፈልጉትን ለመከልከል የሚያስችልና በኀብረት ሥራ ማኀበራት እንቅስቃሴ ላይ አዲስ ገደብ የሚጥል ሕግ ፖርላማው ትናንት አጽድቋል።
ዋልተር ሲሱሉና የአፍሪካ ብሔራዊ ኮንግረስ ትናንት ወደ ቤታቸው መጡ።
ከ26 ዓመት እስራት በኋላ የነፃነት ንቅናቄው የቀድሞው ዋና ፀሐፊ የ77 ዓመቱ አዛውንት ሚስተር ሲሱሉ ፀሐይ ስትወጣ በቫን ጀስት የእስር ቤቱ ሰርቪስ ከቤታቸው ደረሱ።
በዚያው ወቅት ስድስት የአፍሪካ ብሔራዊ ኮንግሬስ የሥራ ጓደኞች፣ ከእነሱም ውስጥ አምስቱ በ1963 ከእሳቸው ጋር የታሰሩና የዕድሜ ልክ እሥራት የተፈረደባቸው ነበሩ፣ በአገሪቱ ውስጥ በተለያዩ ቦታዎች ከቤተሰቦቻቸው ጋር ተቀላሉ።
እናም የሸበቱ ሰዎች ወደ ቤታቸው ሲመለሱ ከ1960 ጀምሮ ደቡብ አፍሪካ ውስጥ ከሕግ ውጭ የሆነውና አሁንም በነጮች መንግሥት ቀንደኛ የሕዝብ ጠላት ተደርጐ የሚቆጠረው የአፍሪካ ብሔራዊ ኮንግሬስ በአገሪቷ የጥቁሮች መኖሪያ ጐዳናዎች በአልበገር ባይነት ወጣ።
ጥቁር፣ አረንጓዴና ወርቃማ መሥመር ያለው የአፍሪካ ብሔራዊ ኮንግሬስ ትልቅ ሰንደቅ ዓላማ ከሚስተር ሲሱሉ ትንሽ የመኖሪያ ቤት ሊፈርስ ከደረሰ በር ላይ ተሰቅሏል፤ ከፊት ለፊት ባለው ጐዳናም ወጣቶች በሸሚዛቸው፣ በኮፍያቸውና ከአንገታቸው ላይ ባደረጉት ፎጣ ላይ የኤ.ኤን.ሲን ሰንደቅ አላማ አድርገው ይታያሉ።
የኤ.ኤን.ሲ የአንድነት ግንባር ቀደም ደጋፊና የቡድኑ የታጠቀ ክንፍ ኢምክሆንቶ ዊ ሲዝዌ፣ የቀድሞ አዛዥ በነበው በኤሊያስ ሞትሶዋሊዲ አራት ክፍል ባላት ትንሽ ቤት መልካም ምኞታቸውን የሚገልጹ ሰዎች የኤ.ኤን.ሲን ትንሽ ሰንደቅ ዓላማ ከፀጉራቸው ሰክተው፣ አንድ ሰውም የኤ.ኤን.ሲ ጥብጣብ የተጠመጠመበትን የድኩላ ቀንድ እየነፋ ይታዩ ነበር።
«የሕዝቡን መንፈስ በማየቴ ተደስቻለሁ» አሉ ሚስተር ሲሱሉ በአዲሱ ግራጫ ልብሳቸው ተሽሞንሙነው።
ከቤታቸው ውጭ የተሰበሰበው ሕዝብ «ኤ.ኤን.ሲ፣ ኤ.ኤን.ሲ» እያለ ሲጮህ ሽማግሌው እጃቸውን ጨብጠው ወደ ሰማይ ያወጣሉ።
«በሕዝቡ ስሜት ተገፋፍቻልሁ።»
በአገሪቱ ሕግ መሠረት ኤ.ኤን.ሲ አሁንም ሕገ ወጥ ድርጅት ነው፤ ዋና መሥሪያ ቤቱም እስካሁን ያለው ሉስካ፣ ዛምቢያ ነው።
ግን በአንድ ወቅት የኤ.ኤን.ሲ ምሁራዊና ድርጅታዊ አስኳል የነበሩት የሰባቱ መሪዎች ያለገደብ መፈታት ንቅናቄው አለመታገዱንና የውስጥ ክንፉም እንደገና መወለዱን የሚያሳይ ነው።
«ከእንግዲህ መንግሥት ኤ.ኤን.ሲን መልሶ ጠርሙስ ውስጥ ማስገባት ፈጽሞ አይችልም» ብለዋል አንጋፋው ፀረ አፖርታይድ ታጋይ ቃሲም ሳሉጂ ሚስተር ሲሱሉን እንኳን ደህና መጡ ለማለት መጥተው እጅ ለእጅ እንደተጨባበጡ።
«ነገሮች በጣም እርቀው ስለሄዱ መንግሥት ሊያስቆማቸው እይችልም።
ወደ ኋላ መመለስ የለም።»
በ30 ዓመት ውስጥ በአገሪቱ የታየ የመጀመሪያው የኤ.ኤን.ሲን ሰላማዊ ሰልፍ ስእከሚባል ድረስ በብዙ መቶዎች የሚቆጠር ሕዝብ ሶዌቶ ውስጥ ትናንት ማታ የቅዱስ መስቀል አንጀሊካን ቤተ ክርስቲያንን ሲያጥለቀልቀው የኤ.ኤን.ሲን የስሜት ማዕበል በእርግጥ የሚገታው አልነበረም።
ኤ.ኤን.ሲ በመንግሥትና በዘር መድልዎ ፖሊሶች ላይ፣ የትጥቅ ትግሉን ጨምሮ በማንኛውም ግንባር ውጊያውን እንደሚቀጥል በመግለጽ ሰባቱ ሽማግሌዎች ቃል ሲገቡ «የኤ.ኤን.ሲ» እና «የኡምክሆንቶ ዊ ሲዝዊ» አባላት ያሰሙት ጆሮ የሚያደነቁር ጩኽት ቤተክርስቲያኗን አንቀጠቀጣት።
ከእነሱ ጋር ተፈርዶባቸው የታሰሩትና አሁንም እስር ቤት የቀሩት፣ የኤ.ኤን.ሲ ግንባር ቀደም መሪ የሆኑት ኒልሰን ማንዴላ እንዲፈቱ ለመንግሥት ጥያቄ አቅርበዋል።
እሳቸው ሳይፈቱ የሌሎቹ መፈታት አሉ ሚስተር ሲሱሉ «ግማሽ እርምጃ ብቻ ነው።»
ፕሬዚዳንት ኤፍ.ደብልዩ.ደ ክለርክ የኤ.ኤን.ሲ ሰዎችን መፍታቱ--የፖን አፍሪካኒስት ኮንግሬስ መሥራች ከሆኑት አንዱን፣ የነፃነት ቡድን ተወዳዳሪ የነበሩትን ጨምሮ--በብሔራዊ መንግሥት ጥቁሮች ድምፅ እንዲኖራቸው የማድረግ ዓላማ ባለው በአዲሱ ሕገ መንግሥት ላይ የእሱ መንግሥት ከጥቁር መሪዎች ጋር ድርድር ለማድረግ እንዲጀምር የሚያስችል የሰላምና የመተማመን አየር ለመፍጠር የሚያደርገው ጥረት አንድ አካል ነው።
ግን ፕሪቶሪያ በዚህ ፋንታ በዚች በዘር በተከፋፈለች አገር ውስጥ የከፋ የብጥብጥና ያለመተማመን አየር ትፈጥራለች።
ሌሎች ጨቋኝ መንግሥታት፣ በተለይም እንደ ፖላንድና ሶቭየት ኀብረት ያሉት በቅርቡ ያገኙት፣ ኀብረተሰቡ ግልጽነትን እንዲከተል የወሰዱት እርምጃ ለመቆጣጠር የማይቻል ባይሆንም፣ በጣም አስቸጋሪ የሚሆን ሥር ነቀል ለውጥ የሚመጣበትን ፍጥነት ይጨምራል።
ቀን አልፎ ቀን ሲተካ የደቡብ አፍሪካ መንግሥት የሚስተር ማንዴላ እስራት፣ እንዲሁም የኤ.ኤን.ሲ እገዳና የአስቸኳይ ጊዜ አዋጅ እንዲቀል ማድረጉን ተቀባይነት እንዲያገኝ ለማድረግ ከምንጊዜውም የበለጠ ፋታ ያጣል።
ይህ በዚህ ጉዳይ ላይ ጥቅም ከሌለው ቀስ በቀስ ከኤ.ኤን.ሲ ጋር በቀጥታ መነጋገር ይጀምራል፤ ትናንት ሰዎቹ ሲፈቱ የተነሳው ተስፋና የተሰጠው ግምት ወደ ተስፋ መቁረጥና ሽብር ያመራል።
እንዲህ ከሆነ ለአብላጫዎቹ ጥቁሮች ምንም ዓይነት ፈቃድ እንዳይሰጣቸው የሚቃወሙ በርካታ የቀኝ ክንፍ ነጮች ሁሉንም ነገር በእጃቸው ለማስገባት ቅስቀሳቸውንና ዛቻቸውን ያጧጡፉታል።
አሁን የተፈቱት የኤ.ኤን.ሲ መሪዎችም በከባድ ተጽዕኖ ሥር ይወድቃሉ።
የእነዚህ መሪዎች በጥቁሮች መኖሪያ ሰፈር መገኘት ፀረ-መንግሥት ተቃውሞና አመጽ የበለጠ የሚያስፋፋ እንዳይሆን መንግሥት በቅርበት እየተከታተለ ነው፤ ይህ ሆኖ ከተገኘ ግን ፕሪቶሪያ ሚስተር ማንዴላን በእስር ላይ ለማቆየት እንደምክንያት ትጠቀምበታለች።
በመጀመሪያ ደረጃ እነዚህ ሰዎች ለምን የዕድሜ ልክ እስራት እንደተፈረደባቸው ፕሪቶሪያ አልረሳችውም፦ መንግሥትን ለመገልበጥ አሻጥርና ሤራ በመሥራታቸው ነበር።
ከዚህም በተጨማሪ የእነዚህ ሰዎች መፈታት በኤ.ኤን.ሲ የውስጥና የውጭ ክንፎች መካከልና አሁን በተፈቱት መሪዎችና እነሱ ታስረው በነበሩበት ወቅት እንደመሪ ሆነው ትግሉን ሲመሩ በነበሩት መካከል መከፋፈል እንደሚፈጠር መንግሥት አስቦ ነበር።
ከመከፋፈል ለማዳን ሚስተር ማንዴላ ከመፈታታቸው በፊት ከሥራ ባልደረቦቻቸው ጋር ባደረጉት ስብሰባ በተቻለ ፍጥነት ወደ ሉሳካ ሄደው ለኤ.ኤን.ሲ ዋና መሥሪያ ቤት እንዲያሳውቁ መመሪያ ሰጥተዋቸው ነበር።
እንዲሁም እነዚህ ሰዎች በእነሱ በራሳቸውና አሮጌዎቹ አንበሶች በተግባር ላይ እንዲታዩ የሚፈልጉ ደቦል አንበሶች በሚጠሩት በብዙዎቹ ተጋዳይ ጥቁር ወጣቶች መካከል ለተፈጠረው የትውልድ ክፍተት ድልድይ ለመሥራት ይገደዳሉ።
የደቡብ አፍሪካ የወጣት ኮንግሬስ መሪ ፒተር ሞካባ «እንደ ኤ.ኤን.ሲ መሪዎች በመሆን እንዲሠሩ እንጠብቅባቸዋለን» ብለዋል።
ከዚህ ሌላ እንደሚሆኑ አድርገው ራሳቸውን በፍጽም ቆጥረው አያውቁም።
በትናንቱ ማታ ስብሰባ ተከታዮቻቸው በአፖርታይድ ላይ በሚያደርጉት ተቃውሞ በአቋማቸው የፀኑ ግን ዲሲፒሊንን የሚያከብሩ እንዲሆኑ ጥሪ አስተላልፈዋል።
«ስለዲሲፒሊን አጽንኦት እናደርጋለን፤ ምክንያቱም መንግሥት በጣም፣ በጣም የሚሰማው መሆኑን እናውቃለን» ብሏል አሁን 63 ዓመት የሆነው የኡምክሪሆንቶ ሌላው የድሮ መሪ አንድሪው ምላንገኒ።
ሚስተር ማንዴላና ሌሎች ጓዶቻችን ከእስር ቤት ወጥተው እንድናያቸው እንፈልጋለን፤ እናም ዲሲፒሊን የማናከብር ከሆነ ከዚህ ከእኛ ጋር ልናገኛቸው አንችልም ይሆናል።
በላቲን አሜሪካ በአደንዛዥ ዕፅ ጦርነት አሸናፊ ማን እንደሆነ አናውቅም፤ ግን ተሸናፊው ማን እንደሆነ እናውቃለን---ጋዜጦች።
ባለፉት ስድስት ወራት ኮሎምቢያ ውስጥ በአደንዛዥ ዕፅ ሕገ ወጥ ንግድ አስተላላፊዎች ወይም በግራ አክራሪ ደፈጣ ተዋጊዎች-ብዙ ጊዜ ሁለቱም አንድና ተመሳሳይ ናቸው በኮሎምቢያ ስድስት ጋዜጠኞች ተገድለዋል፤ እንዲሁም 10 ተጠልፈዋል።
ባለፉት 12 ዓመታት ቢያንስ 40 ጋዜጠኞች ከዚያ ተገድለዋል።
የኮሎምቢያ መንግሥት በአደዛዥ ዕፅ ሕገወጥ ንግድ አስተላላፊዎች ላይ በነሐሴ ወር ውስጥ ጥብቅ ቁጥጥር ማድረግ ከጀመረ ወዲህ አገሪቷንም እንዳይረከቡ ለመከላከል ባደረገው ሙከራ ውጊያው ተጠናክሯል።
ኮሎምቢያ ውስጥ የደረሰው እልቂት በዚህ ሳምንት ሞንቴሪ፣ ሜክሲኮ ውስጥ የኢንተር-አሜሪካ ጋዜጦች ማህበር ባዘጋጀው 45ኛ ጠቅላላ ስብሰባ ላይ ለመገኘት ከላቲን አሜሪካ፣ ከዩ.ኤስ ከካሪቢያንና ከካናዳ ለመጡ 450 አዘጋጆችና አሳታሚዎች አእምሮ በጣም የሚከብድ ነበር።
ማክሰኞ ዕለት ተሰብሳቢው ሌላ በግፍ የተሞላ ዜና ሰማ፤ በኮሎምቢያ ሁለተኛው ታላቅ ጋዜጣ የሆነው የኤል ኢስፔክታዶር ሁለት ሠራተኞች ሜዲላይን ውስጥ መገደላቸውን።
የጋዜጣው የአካባቢ አስተዳዳሪ ማሪያ ሉዝ ሎፔዝ መኪናዋን ቀይ መብራት አስቁሟት እንዳለ በጥይት ተገዳለች፤ እናቷም ቆሰሉ።
ከአንድ ሰዓት በኋላም የጋዜጣው ስርጭት ማኔጀር ሚጉኤል ሶለር ከቤቱ አጠገብ በጥይት ተመትቶ ተገደለ።
ኃላፊነቱን የወሰዱት የአደንዛዥ ዕፅ ቱጃሮች ጋዜጣውን ሚድላይ ውስጥ ስርጭቱን ከቀጠለ የቦጐታ ጋዜጣ ቢሮዎች እንደሚጋዩ ተናግረዋል።
ባለፈው ወር የቦጐታ ቢሮዎችን በቦምብ በመደብደብ ኮምፒውተሩን ከጥቅም ውጭ አድርገዋል፤ እንዲሁም 2.5 ሚሊዮን ዶላር የሚያወጣ ንብረትም ጉዳት አድርሰዋል።
ኤል.ኢስፔክታደርን በአሳታሚውና በሠራተኞቸ ያልተለመደ ድፍረት የተነሳ የተለየ ኢላማ አድርገውታል።
ሞንተሬይ ያለው አሳታሚ ሉዊስ ጋብሪኤል ካኖ በተፈጸመው ግድያ ቢሸበርም እንኳን «በአደንዛዥ ዕፅ ሕገ ወጥ ንግድ አስተላላፊዎች ላይ የምናደርገውን ውጊያ አናቆምም» የሚል መግለጫ አውጥቷል።
ጋዜጣውን በተለይም ኤል ኢስፔክታደርን ለማስፈራራት ይፈልጋሉ፤ ምክንያቱም ምንጊዜም በዚህ ጦርነት ውስጥ የጐን ውጋት ስለሆነባቸው ነው።
ይህም የመጣው ወንድሙ ጉይሌርሞ በ1986 ከተገደለበት ሰው ነው።
የሞንተሬይ አሳታሚዎች የሚያዙት የሻለቃ ጦር የላቸውም፤ ግን ቁጣቸውን በሚወጡት እትሞች ርዕስ አንቀጾች ለመግለጽ ተስማምተዋል።
ብዙዎቹ የጋራ የሆነ ርዕስ አንቀጽ ይጠቀማሉ።
በክፍለ ዓለሙ ባሉት አገሮች በሙሉ አንዳንድ መሻሻል እየታየ ቢሆንም በአሜሪካን የተለያዩ ግዛቶች የሚታየው የፕሬስ ነፃነት ሁኔታ ግን ጋዜጠኞችንና ቤተሰቦቻቸውን ኋላ ቀር ለሆነ ሳንሱር ማለትም በቅጥር ነፍስ ገዳዮች ለሞት እስከዳረጋቸው ድረስ አሁንም አሰቃቂ እንደሆነ መታየት አለበት።
የፖናማው ማኑኤል ኖሪዬጋ ከአደንዛዥ ዕፅ ሕገ ወጥ ንግድ አስተላላፊዎች ጋር አባሪ ተባባሪ መሆኑ ብቻ ሳይሆን ከዚህ በፊት ታይቶ በማይታወቅ መልኩ ፕሬሱን ለመጉዳት ጥረት በማድረጉ ነበር ሪፖርቱ የወነጀለው።
«ኖሪዬጋ እያንዳንዱን ነፃ ጋዜጣ፣ ሬዲዮና ቴሌቪዥን ጣቢያ ዘግቷል፤ በርካታ ዘጋቢዎችን አስሯል፣ አሠቃይቷል፣ ለስደት ዳርጓል» በማለት መግለጫው አትቷል።
«በክፍለ አህጉሩ የፕሬስ ነፃነት ቁጥር1 ጠላት በሆነችው ኩባ ውስጥ በኩባውያንና በውጭ ጋዜጠኞች ላይ የሚደርሰው ጭቆና ከምን ጊዜውም ይልቅ የከፋ ሆኗል» በማለት ጨምሮ ገልጿል።
ኒካራጓ ውስጥም እንዲሁ የፕሬስ ነፃነት እንደሚሰጥ በሳንዲኒስታዎች የተሰጠው ተስፋ «ተግባራዊ ሳይሆን ቀርቷል።»
እንደሚታየው የተጠቀሱት አራት አገሮች ኮሎምቢያ፣ ኩባ፣ ፖናማና ኒካራጓ በፕሬስ ላይ ከባድ ጥቃት እየደረሰ የሚታይባቸው ብቻ ሳይሆኑ ከአደንዛዥ ዕፅ ንግድና ከግራ-ክንፍ ፖለቲካ ጋር የተቆራኙ መሆናቸው ጭምር ነው።
ኖሬጋ ለካስትሮ በጣም ቅርበት አለው፤ ምናልባትም በአንድ ወቅት ወኪላቸው ሳይሆን አልቀረም።
የሳንዳኒስታው ቶማስ ቦርጄና የኦርቴጋ ወንድሞች የካስትሮ ባለሟሎች ናቸው፤ ኒካራጓን በእጃቸው እንዲያስገቡ ካስትሮ ረድተዋቸዋል።
ኮሎምቢያ ውስጥ ከአደንዛዥ ዕፅ ገንዘብ የሚከፈላቸው ደፈጣ ተዋጊዎች አገሪቷን ለመያዝና ዲሞክራሲን ኤም-19ን ጨምሮ ለማጥፋት እየሞከሩ ነው፤ ይህም በካስትሮ በግልጽ የሚደገፍ ነው።
ፍሎሪዳ ውስጥ የአደንዛዥ ዕፅ ክሶችን የሚከታተለው የቀድሞው የዩ.ኤስ ጠበቃ ሮበርት መርኬል በአደንዛዥ ዕፅ ንግድ የተሰማሩ ከፍተኛ ባለሥልጣናት በሕዝብ ዘንድ ይፋ በሆነ ፍርድ ቤት መቅረብ የሚያሳየው ነገር ቢኖር ካስትሮ ከሜድላይን የአደንዛዥ ዕፅ ንግድ ማኀበር መውጣታቸውን እንደሆነ ለደቂቃ ያህል አይጠራጠርም።
«ማኀበሩ የኮሎምቢያን ባለሥልጣናት በማስፈራራት ለድርድር ካቀረባቸው ማኀበሩ አዛዥ ይሆናል፤ ፊደል ካስትሮም ከእነሱ ጋር የነበራቸውን ያለፈውን ግንኙነት ይጠቀሙበታል» ሲል የመፅሔቱ ዴቪድ አስማን በቅርብ ዘግቧል።
በኮሎምቢያ የአደንዛዥ ዕፅ ቱጃሮች ላይ የሚደረገው ትግል በጣም ቅርብ ነው።
በዚህ ሳምንት በማኀበሩ አመራር ውስጥ አራተኛ ሰው ነው የሚባልለትን ጆሴ አቤሎ ሲልቫን መንግሥት አስሮታል።
በፕሬዚዳንት ቪርጂሊያ ባርኮ ታድሶ በቀረበው ወንጀለኛን ወደያገሩ መልሶ የመላክ ስምምነት መሠረት ለፍርድ ወደ ዩ.ኤስ ተመልሶ ይላክ ይሆናል።
ዘግይቶም የአደንዛዥ ዕፅ ሕገወጥ ንግድ አስተላላፊ ከፍተኛ ባለሥልጣን ሊኦኒዳስ ቫርጋስ ታስሯል፤ 1,000 ፖውንድ የሚመዘን ድማሚትም ተይዟል።
ባርኮ የዩ.ኤስ ወታደሮችንና አማካሪዎችን አልተቀበለም፤ ነገር ግን የዩ.ኤስ ወታደራዊ ዕርዳታን ተቀብሏል።
ፕሬዚዳንት ቡሽ በ90 ቀናት ውስጥ ከሚስተር ባርኮ፣ ከፔሩ ኘሬዚዳንት አላን ጋርሺያና ከቦሊቪያው ኘሬዚዳንት ጃይም ፖዝ ዛሞራ ጋር ስለአደንዛዥ ዕፅ ችግሮች ለመወያየት ተስማምተዋል።
ይህን ጉዳይ ከማጓተቱ ይልቅ በፍጥነት ማድረጉ መጥፎ ላይሆን ይችላል።
ከፖናማ ውድቀት በኋላ አንዳንድ መጽናኛዎችን ይፈልጋሉ።
በእርግጥ የኮሎምቢያ ፕሬስ ይህን በጣም ይፈልጋል።